Μια φορά και έναν καιρό ήταν ένα κουνελάκι μικρό και πονηρό. Όπως σε όλα τα
κουνελάκια έτσι και στο δικό μας άρεσαν πολύ τα καροτάκια και τα τρυφερά
μαρουλάκια. Είχε λοιπόν βρει ένα λαχανόκηπο και έσκαβε λαγούμια και έμπαινε μέσα
και έτρωγε με την ψυχή του.
Μια μέρα όμως ο παππούλης που είχε το λαχανόκηπο βαρέθηκε να του τρώνε τα
λαχανικά του και αποφάσισε να πάρει ένα μεγάλο σκύλο να φυλάει το λαχανόκηπό του.
Και έτσι και έκανε.
Την επόμενη ημέρα πάει το κουνελάκι στο λαχανόκηπο και τι να δει. Ένας μεγάλος
σκύλος το κοιτούσε πίσω από το φράχτη και του έτρεχαν τα σάλια. Όταν μάλιστα
γαύγισε, το κουνελάκι έφυγε τρέχοντας με την καρδούλα του να χτυπάει γρήγορα από το
φόβο του.
Πέρασαν μία, δύο, τρείς, πέντε μέρες και το κουνελάκι κοιτούσε από μακριά το
λαχανόκηπο και ξερογλειφόταν. Του έλειπαν πολύ τα τραγανά καροτάκια. Έπρεπε να
βρεθεί μια λύση. Και πράγματι, εκεί που καθόταν λυπημένο του ήρθε μια τρομερή ιδέα.
Έφυγε τρέχοντας για το χωριό και πήγε κατευθείαν στο χασάπη. Εκεί απέξω, εκεί που ο
χασάπης πετούσε τα σκουπίδια του, πήρε μερικά κόκκαλα και λίγο κρέας και πήγε
κατευθείαν στο σκύλο. Του έριξε το κρέας και όσο εκείνος έτρωγε με βουλιμία τρύπωσε
και εκείνο μέσα στο λαχανόκηπο και πρόλαβε να φάει δύο ή τρία καροτάκια.
Πέρασαν τρείς ολόκληρες ημέρες και το πονηρό κουνελάκι έκανε κάθε μέρα την
ίδια δουλειά. Έπαιρνε άχρηστα κόκκαλα και κρέατα από το χασάπη και τα πήγαινε στο
σκύλο ο οποίος όσο έτρωγε άφηνε το κουνελάκι στην ησυχία του. Ο παππούλης είχε
πάρει μυρωδιά τι γινόταν και αποφάσισε ότι με το σκύλο δε γινότανε δουλειά. Έτσι
αποφάσισε να πάρει μία αρκούδα.
Όταν το κουνελάκι αντίκρισε την αρκούδα του έπεσαν τα κρέατα από τα χέρια και
έμεινε με ανοιχτό το στόμα! Πέρασαν μια, δυο, τρείς, πέντε μέρες και τελικά σκέφτηκε
ένα άλλο κόλπο. Πήγε στο δάσος και βρήκε ένα μελίσσι. Γέμισε ένα κουβαδάκι με μέλι,
για το οποίο ως γνωστόν τρελαίνονται οι αρκούδες, και το πήγε στην αρκούδα. Εκείνη με
το που μύρισε το μέλι έκανε σαν τρελή. Κάθισε σε μια γωνιά και έτρωγε και έτρωγε και
χορταμό δεν είχε. Το κουνελάκι, μπήκε μέσα στο λαχανόκηπο και άρχισε να ροκανίζει τα
καροτάκια του. Η αρκούδα δεν του έδωσε καμία σημασία!
Πέρασαν έτσι και πάλι τρείς ολόκληρες μέρες. Το κουνελάκι τάιζε μέλι την αρκούδα
και έμπαινε στο λαχανόκηπο σαν κύριος. Ο παππούλης που είχε το λαχανόκηπο
κατάλαβε ότι ούτε με την αρκούδα δεν έβγαινε άκρη. Έτσι αποφάσισε να πάρει την
αρκούδα και να βάλει στη θέση της έναν ελέφαντα!
Την επόμενη μέρα, όταν το κουνελάκι είδε το νέο φύλακα του λαχανόκηπου δεν
δίστασε. Αμέσως πήγε στο φίλο του το ποντικάκι και του είπε, “Σε παρακαλώ, ξέρεις
πως οι ελέφαντες φοβούνται τα ποντίκια. Θα μπορούσες να πας να του πεις καλημέρα για
να τρομάξει και να φύγει;”. “Ευχαρίστως!”, γέλασε το ποντικάκι και πέρασε σβέλτα
κάτω από το φράχτη. Την επόμενη στιγμή ακούστηκε ένας ήχος σαν τρομπέτα, ο
ελέφαντας να γκρεμίζει το φράχτη και να εξαφανίζεται. Το κουνελάκι ευχαρίστησε το
ποντικάκι, μπήκε στο λαχανόκηπο και έφαγε καροτάκια μέχρι που πρήστηκε η κοιλίτσα
του.
Όταν ο παππούλης είδε τι συνέβη κατάλαβε ότι δεν είχε καμιά ελπίδα με το
κουνελάκι, παρά ήταν έξυπνο για οποιοδήποτε φύλακα. Επειδή όμως και ο παππούλης
ήταν έξυπνος βρήκε ένα τρόπο για να μετατρέψει την τελική του ήττα σε νίκη. Έτσι
πλησίασε το κουνελάκι, που τον κοιτούσε κρατώντας την κοιλίτσα του, και του είπε:
- Νομίζω ότι είσαι πολύ έξυπνο για να τα βάλει κανείς μαζί σου. Τι λες, θέλεις να
συνεργαστούμε;
- Τι ακριβώς έχεις στο μυαλό σου, τον κοίταξε το κουνελάκι με περιέργεια.
- Να, απλά θα αναλάβεις εσύ να φυλάς το λαχανόκηπο. Για αμοιβή θα μπορείς να
τρως όσα καροτάκια θέλεις.
Το κουνελάκι σκέφτηκε λίγο και απάντησε θαρρετά.
- Είμαστε σύμφωνοι. Κόλλα το!
Έτσι το κουνελάκι έδωσε τα χέρια με τον παππούλη και από τότε και ο παππούλης
είχε ήσυχο το κεφάλι του αλλά και το κουνελάκι έτρωγε, χωρίς να κοπιάζει ιδιαίτερα,
όσα καροτάκια ήθελε.
Και ζήσαν αυτοί καλά κι εμείς καλύτερα!

Μια φορά κι έναν καιρό ήταν ένας Βεδουίνος, ο Αμπντάλα, που είχε πάει μαζί με
την γυναίκα του και την κορούλα του σε ένα γάμο μακριά από το σπίτι του, σε μια άλλη
όαση από αυτή στην οποία ζούσε.
Για να φτάσει στο μέρος που θα γινόταν ο γάμος είχε διασχίσει την έρημο, μιας
ημέρας ταξίδι. Ο γάμος κράτησε τρείς ημέρες και τρείς νύχτες και όλοι διασκέδασαν
πολύ με το χορό, τη μουσική, το τραγούδι, το φαγητό και το πιοτό. Όταν χάραξε η
τέταρτη μέρα ο Αμπντάλα μάζεψε τη σκηνή του, φόρτωσε την καμήλα του και ξεκίνησε
για να γυρίσει στο σπίτι του. Στα μισά του δρόμου, τους έπιασε η κάψα του μεσημεριού,
και έτσι ο Αμπντάλα αποφάσισε να στήσει την σκηνή του για να ξεκουραστεί η γυναίκα
του και η κορούλα του που τους είχαν φάει οι ήλιοι και η άμμος της ερήμου όλη την
ημέρα.
Και έτσι και έγινε. Ο Αμπντάλα έστησε τη σκηνή του και μπήκαν όλοι μέσα. Ήπιανε
νεράκι και φάγανε δροσερά φρούτα και μετά αποφάσισαν να ξαπλώσουν λίγο να
κοιμηθούνε, να περάσει και η μεγάλη κάψα του μεσημεριού. Όταν όμως ξύπνησαν
κατάλαβαν το λάθος που είχαν κάνει. Η καμήλα, που ο Αμπντάλα είχε δέσει στην είσοδο
της σκηνής, είχε εξαφανιστεί. Όσο και αν έψαξε δεν κατάφερε να βρει ίχνος της. Έτσι,
αργά το βράδυ γύρισε στη σκηνή και έπεσε σε έναν ύπνο χωρίς όνειρα.
Το πρωί ξύπνησε με άλλη διάθεση. Είχε κοιμηθεί καλά και ήταν ξεκούραστος. Ήπιε
τον καφέ που του ετοίμασε η γυναίκα του, έπαιξε λίγο με την κορούλα του και ύστερα
τύλιξε καλά το τουρμπάνι του και βγήκε έξω στην έρημο που ξύπναγε από τον παγωμένο
της ύπνο.
Πέρασε όλο το πρωί ψάχνοντας χωρίς αποτέλεσμα. Το μεσημέρι γύρισε κατάκοπος,
εξαντλημένος αλλά κυρίως απογοητευμένος. Είχε αρχίσει να ανησυχεί. Στην αρχή είχε
πιστέψει ότι όλα θα πήγαιναν καλά και ότι η καμήλα του θα είχε απομακρυνθεί λίγο
αλλά σίγουρα θα επέστρεφε. Τώρα είχαν περάσει σχεδόν μια ολόκληρη ημέρα και δεν
έβρισκε ίχνος της. Η αλήθεια ήταν ότι φοβόταν μήπως την είχαν φάει τα τσακάλια το
βράδυ. Ξετύλιξε το τουρμπάνι του, σκούπισε το μέτωπό του και χαιρέτησε τη γυναίκα
του. Η κόρη του έτρεξε στην αγκαλιά του.
Έφαγε χωρίς πολύ όρεξη, αργά και μηχανικά. Ύστερα, χωρίς να πει λέξη ξάπλωσε
να κοιμηθεί λίγο, να ξεχάσει και να αφεθεί στη σοφία του κόσμου των ονείρων.
Το απόγευμα ξύπνησε με νέα όρεξη. Ήπιε το τσάι του, έφαγε λίγους χουρμάδες,
τυλίχθηκε στο τουρμπάνι του και αφού χαιρέτησε τη γυναίκα του και την κορούλα του
βγήκε έξω. Το σούρουπο γύρισε άπρακτος και τελείως απογοητευμένος.
Πέρασαν έτσι τρείς ημέρες. Ο Αμπντάλα προσπαθούσε να μη χάσει την ελπίδα του,
όμως το φαγητό και το νερό είχαν αρχίσει πια να τελειώνουν. Είχαν ξεκινήσει για να
κάνουν μιας ημέρα ταξίδι και τώρα είχαν ξεπεράσει κατά πολύ το πρόγραμμα. Ήρθε το
μεσημέρι και ο Αμπντάλα κάθισε να μοιράσει το τελευταίο φαγητό και νερό στην
οικογένειά του. Για εκείνον δεν κράτησε παρά τρείς μικρούς χουρμάδες και τρείς γουλιές
νερό. Τότε ήταν που άκουσε μια βαριά ανάσα.
Βγήκε έξω από τη σκηνή και τι να δει. Ένας γέρος, αναμαλλιασμένος με βρώμικα
μακριά άσπρα γένια, έτοιμος να καταρρεύσει. Ο ιδρώτας έτρεχε από το μέτωπό του και
τα χείλη του, σκαμμένα από τη δίψα, ψιθύρισαν, ”νερό, μα τον Αλλάχ, μια γουλιά νερό
μόνο”. Τον άρπαξε από το μπράτσο και τον έσυρε μέσα στη σκηνή. Τον κάθισε σε ένα
μαλακό μαξιλάρι και του έδωσε το νερό του και το φαγητό του. Η γυναίκα του
Αμπντάλα, λυπήθηκε το γέρο και αυτή με τη σειρά της του έδωσε και τη δική της μερίδα
σε νερό και φαγητό. Αφού έφαγε και ήπιε ο γέρος, χωρίς να κατορθώσει να ψιθυρίσει
περισσότερο από ένα “ευχαριστώ...”, ξάπλωσε και κοιμήθηκε πάνω στα παχιά χαλιά.
Έπεσαν όλοι για ύπνο. Ο Αμπντάλα είδε ένα όνειρο. Σαν να ήταν ξύπνιος μέσα στο
όνειρό του όταν εμφανίστηκε ο γέρος στον ύπνο του. Τα άσπρα του μαλλιά και τα γένια
του ανέμιζαν. Τον κοίταξε και ένα ήρεμο φως γέμισε τον ορίζοντα.
“Αμπντάλα”, είπε ο γέρος και ο λόγος του αντήχησε σαν μέσα από τα πέρατα του
σύμπαντος. Ο Αμπντάλα μαζεύτηκε από το φόβο του. “Είμαι το πνεύμα της Ερήμου”,
συνέχισε πιο ήρεμα, “και ήρθα σήμερα για να σε δοκιμάσω. Ήξερα ότι είχες χάσει την
καμήλα σου και ότι το νερό και το φαγητό σου τελείωνε. Ήθελα να δω όμως αν η ψυχή
σου είναι αγνή και αμόλυντη. Ήθελα να δω αν θα λυπόσουνα έναν αδύναμο γέρο και αν
θα του έδινες την τελευταία σου μπουκιά, την τελευταία σου γουλιά”.
Ο Αμπντάλα προσπαθούσε να καταλάβει αν αυτό που έβλεπε ήταν πραγματικό. Το
όνειρο ήταν τόσο ζωντανό. Ο γέρος συνέχισε, “Και πράγματι. Μου έδωσες να φάω και
να πιώ παρόλο που δεν είχες αρκετό ούτε για εσένα, ούτε για την οικογένειά σου. Η
Ψυχή σου είναι ευγενική και αμόλυντη. Και γι αυτό θα ανταμειφθείς...”
Ο Αμπντάλα ξύπνησε ξαφνικά. Τα λόγια του γέρου ακόμα έπαλλαν το τύμπανό του.
Σηκώθηκε απότομα. Ο γέρος δε βρισκόταν πια μέσα στη σκηνή. Η γυναίκα του και η
κόρη του κοιμόντουσαν βαθιά. Βγήκε έξω από τη σκηνή και τι να δει. Η καμήλα του
βρισκόταν εκεί απέξω. Την πλησίασε και της χάιδεψε το κεφάλι. “Που ήσουνα αγάπη
μου;”, τη ρώτησε, “που εξαφανίστηκες;”. Την αγκάλιασε. Ύστερα παρατήρησε ότι η
καμήλα ήταν φορτωμένη. Άνοιξε με καχυποψία τα σακιά. Στο ένα σακί υπήρχε φαγητό,
φρούτα και παστό κρέας, ενώ δίπλα του κρεμόταν ένα ασκί γεμάτο νερό. Υπήρχαν
ακόμα δύο σακιά. Το ένα ήταν γεμάτο μέχρι πάνω με χρυσά φλουριά ενώ το άλλο με
διαμάντια και πολύτιμους λίθους. “Σε ευχαριστώ”, είπε ο Αμπντάλα, “σ’ ευχαριστώ
πνεύμα της ερήμου”, και έκανε νοερά την προσευχή του.
Μέχρι το βράδυ είχαν φτάσει πια στο σπίτι τους. Όλοι οι συγγενείς και φίλοι είχαν
ανησυχήσει και μόλις τους αντίκρισαν τους γέμισαν αγκαλιές και φιλιά. Ύστερα έκαναν
μεγάλο γλέντι που κράτησε μέχρι το πρωί!
Και ζήσαν αυτοί καλά κι εμείς καλύτερα!

Μια φορά κι έναν καιρό ζούσε κοντά στο δάσος μαζί με τη μαμά του και το μπαμπά
του ο Θανάσης, ένας μικρός σκαντζόχοιρος, καλό παιδάκι, πλην λίγο άτακτο, όπως
άλλωστε πρέπει να είναι και λίγο τα παιδάκια.
Ένα πρωί, ενώ ο μπαμπάς του ήταν στη δουλειά και η μαμά του μαγείρευε στο σπίτι,
ο Θανάσης έπαιζε μονάχος του στον κήπο. Κάποια στιγμή σταμάτησε το παιχνίδι και
κοίταξε τον αμπελώνα που βρισκόταν στο διπλανό χωράφι. Ήταν τέλη Αυγούστου και τα
κλίματα ήταν φορτωμένα με παχιά, βαριά τσαμπιά σταφύλια. Και του Θανασάκη του
άρεσαν πολύ τα σταφύλια. Ο μπαμπάς του και η μαμά του, του είχανε πει πολλές φορές
να μην απομακρύνεται μόνος από το σπίτι αλλά ο πειρασμός ήταν πολύ μεγάλος. Έτσι,
χωρίς να πει τίποτα στη μαμά του έφυγε από τον κήπο και κατευθύνθηκε προς το αμπέλι.
“Άλλωστε θα κάνω μόνο δυο λεπτά”, σκέφτηκε.
Μπήκε στο αμπέλι και αμέσως στρώθηκε στη δουλειά. Έτρεχε, έπαιρνε φόρα και
κυλιόταν στο χώμα μαζεύοντας στα αγκάθια του πολλές ρόγες σταφυλιού που είχαν
πέσει στο έδαφος. Αφού διασκέδασε αρκετά και κουράστηκε αποφάσισε να αφήσει το
αμπέλι και να πάει να φάει με την ησυχία του κάτω από ένα μεγάλο δέντρο. Αφού έφαγε
καλά καλά και χόρτασε σταφύλια ξάπλωσε για να κοιμηθεί. Και τον πήρε γλυκά ο
ύπνος...
Στο μεταξύ είχε περάσει η ώρα, είχε φτάσει μεσημέρι πια, και η μαμά του Θανασάκη
τελείωσε με τις δουλειές της. Βγήκε λοιπόν στον κήπο να τον φωνάξει για να φάει.
Πουθενά ο Θανάσης. Η μαμά του φώναζε «Θανασάααακηηη...» αλλά του κάκου. Ο
Θανασάκης είχε γίνει άφαντος!
Όταν, αρκετή ώρα αργότερα επέστρεψε και ο μπαμπάς από τη δουλειά βρήκε τη
μαμά να κλαίει.
- Τι συμβαίνει μανούλα; είπε ο μπαμπάς τρυφερά και της χάιδεψε το μάγουλο.
- Πάει, είπε εκείνη ανάμεσα από τους λυγμούς της, χάθηκε ο Θανασάκης.
- Τι ακριβώς συνέβη; ρώτησε εκείνος με φανερή αγωνία
- Έπαιζε στην αυλή και εγώ μαγείρευα. Όταν βγήκα έξω είχε εξαφανιστεί... Τον
φώναξα πολύ ώρα αλλά τίποτα!
Ο μπαμπάς δε χρειάστηκε περισσότερη ώρα για να καταλάβει τι είχε συμβεί. Ήξερε
ότι του Θανασάκη του άρεσαν πολύ τα σταφύλια και ήξερε ότι παρόλο που ήταν καλό
παιδί ήταν και λίγο σκανταλιάρης και περιπετειώδης από τη φύση του. “Περίμενε εδώ”,
είπε στη γυναίκα του, και ξεκίνησε για το αμπέλι.
Στο μεταξύ ο Θανασάκης ξύπνησε και αφού τέντωσε τα χεράκια του και τα
ποδαράκια του άνοιξε τα ματάκια. Είχε αρχίσει πια να νυχτώνει και μέσα στο μισόφως
είδε μια μορφή. Έτριψε λίγο τα ματάκια του και κοίταξε ξανά. Μόλις κατάλαβε ποιος
ήταν μπροστά του πάγωσε από τον τρόμο του. Μπροστά του, ακριβώς, βρισκόταν μια
όμορφη, τσαχπίνα αλεπού που τον κοιτούσε με φανερό ενδιαφέρον. Είναι γνωστό ότι
στις αλεπούδες αρέσουν πολύ οι σκαντζόχοιροι και όταν λέμε ότι τους αρέσουν
εννοούμε ότι τους αρέσουν ως φαγητό, όχι για να κάνουν παρέα.
“Τί έγινε καλόοοο παιδάκι”, είπε η πονηρή αλεπού, “χάθηκες”; Χαμογέλασε.
Ο Θανασάκης δεν κάθισε να της απαντήσει. Έγινε αμέσως μπάλα, όπως του είχε
μάθει ο μπαμπάς του να κάνει όταν βρισκόταν σε κίνδυνο, και κύλισε προς την
κατηφόρα. Η αλεπού, φαίνεται, δεν περίμενε μια τόσο γρήγορη αντίδραση και σάστισε
προς στιγμήν. Με το που πέρασε όμως το πρώτο δευτερόλεπτο συνήλθε απότομα και
άρχισε να τον ακολουθεί. Θέλεις όμως η καθυστέρηση στην αντίδρασή της, θέλεις ότι
είχε πια νυχτώσει για τα καλά, ο μικρός σκαντζόχοιρος κατάφερε να της ξεφύγει.
Κύλισε, κύλισε, μέχρι που έφτασε δίπλα σε ένα ρυάκι. Ποιός ξέρει πόσο μακριά ήταν
από το σπίτι του. “Μπαμπά! Μαμά!”, είπε και ύστερα άρχισε να κλαίει γοερά.
Στο μεταξύ ο μπαμπάς βρισκόταν μέσα στο αμπέλι όταν συνάντησε μια
σαρανταποδαρούσα με σαράντα ποδάρια.
- Καλή μου κυρία σαρανταποδαρούσα, ξεκίνησε, μήπως και είδατε το γιό μου το
Θανασάκη, ένα καλό παιδάκι πλην όμως λίγο άτακτο;
- Αγαπητέ κύριε, απάντησε η κυρία σαρανταποδαρούσα, πραγματικά κατά το
μεσημεράκι και ενώ ετοιμαζόμουνα να κοιμηθώ λιγάκι είδα πράγματι ένα μικρό καλό
σκαντζοχοιράκι, πλην όμως λίγο άτακτο, που έτρεχε πάνω κάτω και κυλιόταν στο χώμα
μαζεύοντας ρόγες από σταφύλια.
- Α, πολύ ωραία, και μήπως ξέρετε προς τα πού πήγε μετά;
- Ναι, το είδα που πήγε προς εκείνο το μεγάλο δέντρο, και έδειξε το δέντρο που είχε
πραγματικά πάει ο Θανασάκης για να φάει και να ξεκουραστεί από την μεσημεριανή
κάψα.
- Σας ευχαριστώ πολύ, είπε ο μπαμπάς και με μια μικρή υπόκλιση χαιρέτησε την
σαρανταποδαρούσα.
Προχώρησε προς το μεγάλο δέντρο όταν πλησιάζοντας, είχε πια νυχτώσει για τα
καλά, αντίκρισε μια όμορφη πυγολαμπίδα. Πραγματικά, τι όμορφο φως που έβγαζε από
τον ποπό της! Ήταν ένα μαγικό πρασινοκίτρινο φως, το χρώμα που θα περίμενε κανείς
να έχουν τα λυχναράκια των νάνων στη Χιονάτη. Έβηξε για να της τραβήξει την
προσοχή και είπε:
- Αγαπητή μου κυρία καλησπέρα σας.
- Καλησπέρα απάντησε εκείνη, όμορφη βραδιά σήμερα.
- Πραγματικά, μόνο που η ομορφιά της βραδιάς σκιάζεται από το γεγονός ότι έχασα
και ψάχνω το γιό μου.
Η πυγολαμπίδα τον κοίταξε σοβαρά. Το φως που εξέπεμπε σαν να άλλαξε λίγο προς
το γαλάζιο.
- Μήπως ο γιός σας είναι ένα μικρό καλό σκαντζοχοιράκι, πλην όμως λίγο άτακτο;
- Πραγματικά, απάντησε εκείνος με φανερή ελπίδα στη φωνή του. Μήπως τον
συναντήσατε πουθενά;
- Προ ολίγου ήταν εδώ, όμως δεν τολμάω να σας πω, είπε με βραχνή φωνή.
- Τι συνέβη, με ανησυχείτε πραγματικά!
- Αλίμονο! Ήμουνα εδώ όταν ξύπνησε το καλό αλλά πλην λίγο άτακτο μικρό
σκαντζοχοιράκι...
- Και τι συνέβη; επέμεινε ο μπαμπάς.
- Δε θέλω να σας τρομάξω αλλά όταν ξύπνησε μπροστά του βρισκόταν μια αλεπού.
- Και μετά, πείτε σας παρακαλώ, έτρεμε η φωνή του.
- Μετά τον είδα να γίνεται μπάλα και να κυλάει στην κατηφόρα, να προς τα κει. Η
αλεπού τον ακολούθησε.
- Ευχαριστώ, πρόλαβε να πει εκείνος σε ένα βιαστικό χαιρετισμό. Το φως
τρεμόπαιξε.
Κύλισε βιαστικά και εκείνος προς την πορεία που είχε ακολουθήσει νωρίτερα ο γιός
του. “Μπαμπά!”, άκουσε τη φωνούλα του όταν έφτασε κοντά στο ρυάκι. “Θανασάκη!”,
απάντησε ανακουφισμένος.
Τι αγκαλιές κάνανε τι φιλιά! Η αλήθεια είναι ότι είχαν τρομάξει πολύ και οι δύο.
Έτσι ο μπαμπάς το τελευταίο που σκέφτηκε ήταν να τον μαλώσει. Άλλωστε ο
Θανασάκης είχε λάβει καλά το μάθημά του! Τον είχε σφιχτά στην αγκαλιά του και τον
παρηγορούσε, “Μη κλαίς γιόκα μου, όλα είναι εντάξει τώρα μπαγασάκο. Ά ρε τι μου
έκανες”.
Τον πήγε έτσι αγκαλίτσα μέχρι τη μαμά που έσκασε κι αυτή στο κλάμα. Τον άρπαξε
και εκείνη αγκαλιά και τον χάιδευε τρυφερά. “Σώωωπαα, όλα είναι εντάξει τώρα!”. Και
έτσι, αφού ηρέμησαν λίγο μπήκαν μέσα στο σπίτι και κάθισαν στο τραπέζι να φάνε τη
σούπα που είχε φτιάξει η μανούλα. Ο Θανασάκης είχε πάρει καλά το μάθημά του!
Και για επιδόρπιο έφαγαν, τί άλλο, σταφύλια!
Και ζήσαν αυτοί καλά και εμείς καλύτερα.

Μια φορά και έναν καιρό ήταν ένα ψαράκι, ένα όμορφο μπλε ψαράκι, που ζούσε στα
ρηχά του Αιγαίου πελάγους και το έλεγαν Νίου Νίου.
Το μικρό Νίου Νίου ένιωθε μοναξιά γιατί δεν είχε φίλους και έτσι μια μέρα
αποφάσισε να γυρίσει τον κόσμο. Πήρε το σακίδιό του, έβαλε μέσα μια αλλαξιά ρούχα
και ένα σάντουιτς για το δρόμο, έπλυνε τα δοντάκια του και ξεκίνησε.
Λίγο πιο κάτω, λίγο πριν αρχίσει πραγματικά η βαθιά θάλασσα, είδε ένα όμορφο
κόκκινο ψαράκι. Καθώς το πλησίασε το ψαράκι του μίλησε.
- Καλημέρα, είπε το κόκκινο ψαράκι
- Καλημέρα, απάντησε το Νίου Νίου.
- Πώς σε λένε;
- Με λένε Νίου Νίου. Εσένα;
- Εμένα με λένε Πίου Πίου.
- Καλημέρα Πίου Πίου. Ωραία μέρα!
- Ναι, πράγματι. Για που το έβαλες;
- Α, ξεκίνησα για να κάνω το γύρο του κόσμου. Θέλω να κάνω πολλούς φίλους.
- Καταπληκτικά. Τι θα έλεγες όμως να παίζαμε λίγο πριν φύγεις;
- Και γιατί όχι, απάντησε χαρούμενα το μικρό ψαράκι.
Και έτσι το Νίου Νίου και το Πίου Πίου πέρασαν μαζί όλη την ημέρα. Τι κυνηγητό
έπαιξαν, τι κρυφτό. Ζωγράφισαν, έπαιξαν με τις πλαστελίνες και με τα τουβλάκια. Και τι
δεν έκαναν. Χάλασαν τον κόσμο. Το μεσημέρι η μαμά του Πίου Πίου τους ετοίμασε και
έφαγαν μια ωραία πίτσα, ή κάτι αντίστοιχο που τρώνε τα ψαράκια, και μετά αφού
ξεκουράστηκαν λίγο συνέχισαν το παιχνίδι τους μέχρι αργά το βράδυ. Πόσο ωραία
πέρασαν. Και όταν ήρθε η ώρα να χωρίσουνε λέει το Νίου Νίου.
- Κοίτα πως πέρασε η μέρα!
- Ναι, και τελικά δεν έφυγες.
- Καλά, τώρα είναι αργά, θα φύγω αύριο το πρωί.
- Καληνύχτα τότε!
- Καληνύχτα Πίου Πίου.
Και έτσι ο καθένας πήγε σπίτι του και κοιμήθηκε γλυκά.
Την επόμενη ημέρα το Νίου Νίου πήρε το σακίδιό του και ετοιμάστηκε πάλι να
φύγει για να γνωρίσει τον κόσμο και να κάνει πολλούς φίλους. Έπλυνε τα δοντάκια του,
ήπιε το γάλα του και πήρε το δρόμο για την ανοιχτή θάλασσα. Λίγο πιο κάτω συνάντησε
και πάλι το Πίου Πίου που μόλις είχε ξυπνήσει και έπαιζε με κάτι κοχύλια.
- Καλημέρα, είπε.
- Καλημέρα, απάντησε το Νίου Νίου.
- Ξεκίνησες για να κάνεις το γύρο του κόσμου;
- Ναι, έχω το σακίδιό μου και ένα σάντουιτς για το δρόμο.
- Α, ωραία! Τι θα έλεγες να παίζαμε λίγο πριν φύγεις;
- Εντάξει, θα παίξουμε λίγο και μετά θα ξεκινήσω.
Έτσι τα δύο ψαράκια πέρασαν το πρωινό παίζοντας και γελώντας. Τι έτρεχαν και
κρυβόντουσαν πίσω από τα φύκια, τι έπαιζαν με τα τουβλάκια και ζωγράφιζαν. Α!
Πέρασαν πραγματικά πολύ ωραία! Και το μεσημέρι, μια και η μαμά του Πίου Πίου είχε
πεταχτεί για μια δουλειά, κρύφτηκαν κάτω από ένα βραχάκι και έφαγαν το σάντουιτς
μισό μισό, όπως κάνουν οι καλοί φίλοι. Και ύστερα ξάπλωσαν λίγο για να κοιμηθούνε.
Όταν ξύπνησαν το απόγευμα άρχισαν να λένε παραμύθια και ιστορίες και έτσι, χωρίς να
το καταλάβουνε έφτασε η νύχτα.
- Ωραία περάσαμε και σήμερα, είπε πρώτο το Πίου Πίου.
- Ναι, παίξαμε πολύ ωραία.
- Αλλά τώρα νύχτωσε και μάλλον είναι αργά για να φύγεις.
- Πραγματικά, είπε το Νίου Νίου. Αλλά δεν πειράζει, θα ξεκινήσω αύριο πρωί πρωί.
- Καληνύχτα Νίου Νίου.
- Καληνύχτα.
Και έτσι το Νίου Νίου γύρισε στο σπίτι του και μόλις που κατάφερε να φτάσει μέχρι
το κρεβατάκι του όπου το πήρε γλυκά γλυκά ο ύπνος.
Την επόμενη ημέρα το Νίου Νίου πήρε και πάλι το σακίδιό του και ξεκίνησε για τη
μεγάλη περιπέτεια. Ήθελε να γυρίσει τον κόσμο και να κάνει πολλούς φίλους. Μόνο που
λίγο πριν βγει στην ανοιχτή θάλασσα συνάντησε και πάλι το μικρό κόκκινο ψαράκι.
- Καλημέρα, είπε το Νίου Νίου.
- Καλημέρα, ξεκινάς για το γύρο του κόσμου. Έτσι δεν είναι;
- Ναι, είμαι έτοιμος.
- Καλά, αλλά γιατί δεν κάθεσαι λίγο να παίξουμε πριν φύγεις;
- Πολύ ευχαρίστως! απάντησε το Νίου Νίου.
Εκείνη τη μέρα πέρασαν καλύτερα από όλες τις προηγούμενες. Έπαιξαν και γέλασαν
μέχρι αργά το απόγευμα και όταν πια άρχισε να νυχτώνει το Πίου Πίου είπε:
- Ούτε σήμερα έφυγες... Καλύτερα όμως.
- Ναι, και ξέρεις κάτι, αποφάσισα να αναβάλω το ταξίδι μου.
- Αλήθεια, πολύ χαίρομαι. Γιατί όμως;
- Να, όχι ότι δε θέλω να γυρίσω τον κόσμο αλλά κατάλαβα ότι δε χρειάζεται να
ψάχνει κανείς μακριά για να βρει ένα καλό φίλο.
Και έτσι το Νίου Νίου γύρισε στο σπίτι του. Και έκανε παρέα με το Πίου Πίου και
έκαναν και πολλούς άλλους φίλους στη γειτονιά τους. Και, μετά από αρκετό καιρό
έκαναν τελικά το μεγάλο ταξίδι και γύρισαν όλο τον κόσμο οι δυό τους και γνώρισαν
πολλά μέρη και έμαθαν πολλά πράγματα και έκαναν πολλούς καινούργιους φίλους. Αλλά
αυτό είναι μια άλλη ιστορία...
Και ζήσαν αυτοί καλά και εμείς καλύτερα!

Μια φορά και έναν καιρό πριν από πολλά πολλά χρόνια όταν ακόμα τα καράβια
είχαν μόνο πανιά και κουπιά, ένα πλοίο που ταξίδευε στο Αιγαίο βούλιαξε σε κάποιες
απόκρημνες ακτές προσπαθώντας να βρει καταφύγιο από τη φουσκοθαλασσιά.
Το πλοίο αυτό κουβαλούσε πολλά εμπορεύματα μέσα στα αμπάρια του μεταξύ των
οποίων και πολλούς αμφορείς. Οι αμφορείς είναι πήλινα μπουκάλια που
χρησιμοποιούσαν στα αρχαία χρόνια για να βάζουν λάδι και κρασί. Ένας τέτοιος
αμφορέας που είχε πάνω του μια όμορφη ζωγραφιά, ένα μεγάλο μαύρο χταπόδι, έπεσε
στα μαλακά, κοντά στην παραλία, πάνω στην άμμο δίπλα σε ένα μεγάλο βράχο.
Πέρασαν χιλιάδες χρόνια. Ο αμφορέας είχε θαφτεί κάτω από την άμμο όταν μια
μεγάλη τρικυμία την ξεσκέπασε. Πως έτυχε και περνούσε από εκεί ένα μεγαλόσωμο
χταπόδι. Είδε την όμορφη ζωγραφιά και αμέσως κατάλαβε ότι εκεί θα έκανε το σπίτι του.
Πήρε λοιπόν την Κυρά του και εγκαταστάθηκε. Δεν πέρασε πολύς καιρός και τους έδωσε
ο θεός όχι ένα, όχι δύο αλλά τέσσερα όμορφα χταποδάκια, να, μικρά σαν την παλάμη
μου. Πέρασαν οι μέρες και οι βδομάδες και τα χταποδάκια μεγάλωναν και τα χαίρονταν
οι γονείς τους. Πόσο τα αγαπούσαν! Ο μπαμπάς τους δεν έχανε ευκαιρία να τα θαυμάζει
και να τους λέει πόσο τ’ αγαπά και πόσο είναι περήφανος γι αυτά. Αλλά και εκείνα
θαύμαζαν και αγαπούσαν τη μαμά τους και τον μπαμπά τους. Ήταν μια πολύ αγαπημένη
οικογένεια!
Μια μέρα όμως, μια μουντή μέρα που δεν προμήνυε τίποτα καλό, τα τέσσερα μικρά
έπαιζαν έξω από το σπίτι τους. Είχαν βρει ένα μικρό κοχύλι και το πετούσε το ένα στο
άλλο. Ο μπαμπάς και η μαμά είχαν πάει να βρούνε τίποτα να ψαρέψουν για το
μεσημεριανό τους φαγητό. Τα χταποδάκια ένιωσαν ξαφνικά μια σκιά από πάνω τους.
Και πραγματικά, δεν πρόφτασαν να γυρίσουν το κεφάλι τους όταν ένα χέρι τα έπιασε και
τα έβαλε μέσα σε ένα δίκτυ. Ήταν ένας ψαροντουφεκάς! Ένας άνθρωπος που φορούσε
μάσκα, για να βλέπει μέσα στο νερό, και αναπνευστήρα, για να αναπνέει, και κρατούσε
ένα ψαροντούφεκο για να ψαρεύει. Ευτυχώς τα χταποδάκια του είχαν φανεί εύκολη λεία
και δεν τα είχε χτυπήσει, τα είχε πιάσει όπως ήταν και τα είχε φυλακίσει στην
ψαροσακούλα που είχε δέσει γύρω από την μέση του.
- Είσαστε καλά; ρώτησε το ένα.
- Ναι, ναι. Όλοι καλά, απάντησαν τα υπόλοιπα με μια φωνή.
Άρχισαν να ψάχνουν μια διέξοδο αλλά του κάκου. Το δίχτυ ήταν καλά κλεισμένο
από όλες τις μεριές.
- Τώρα τι θα κάνουμε; Πως θα φύγουμε; κλαψούρισε το ένα.
- Θα πρέπει να περιμένουμε, να βρούμε την κατάλληλη ευκαιρία...
- Θέλω τη μαμά μου, θέλω το μπαμπά μου. Μπαμπάααααα άρχισε να κλαίει το πιο
μικρό.
Δεν είχαν απομακρυνθεί και πολύ όταν τους άκουσε μια σουπιά. Κατάλαβε ότι ήταν
κάποια παιδάκια και έτρεξε γρήγορα κοντά τους για να δει αν μπορεί να τα βοηθήσει.
«Βγάλτε μας έξω», έκλαψε το ένα όλο αγωνία. Η σουπιά γρήγορα κατάλαβε ότι δεν
μπορούσε να κάνει τίποτα για να τα ελευθερώσει. «Περιμένετέ με», τους είπε ψύχραιμα,
και έφυγε για να ψάξει τους γονείς τους. Εκεί, μπροστά στον αμφορέα με το
ζωγραφισμένο χταπόδι τους βρήκε φανερά αναστατωμένους. Πλησίασε.
- Ακολουθήστε με, ξέρω που είναι τα χταποδάκια σας.
- Ξέρεις; Μα πού πήγαν τα παλιόπαιδα; είπε πρώτη η μαμά χταποδίνα.
- Ακολουθήστε με, δεν υπάρχει χρόνος για καθυστέρηση.
- Εντάξει, προχώρα, είπε ο μπαμπάς και έπιασε τη μαμά από το πλοκάμι.
Λίγο πιο κάτω αντίκρισαν τον άνθρωπο. Φορούσε βατραχοπέδιλα και
απομακρυνόταν γρήγορα.
- Αυτός είναι, έκανε νόημα η σουπιά.
- Α! τον άτιμο, τον άνανδρο, είπε ο μπαμπάς. Τώρα θα δει...
Και με αυτά τα λόγια κάλυψαν τα λίγα μέτρα που τους χώριζαν από τον άνθρωπο.
Πρώτος έπεσε πάνω του ο μπαμπάς που με γρήγορες κινήσεις του έβγαλε τη μάσκα και
τον αναπνευστήρα. Ο άνθρωπος αμέσως άρχισε να πνίγεται. Η μάσκα έπεσε στο βυθό
και με βιαστικές κινήσεις εκείνος έβγαλε το κεφάλι του στην επιφάνεια. Ταυτοχρόνως
όμως η μαμά του έλυσε την ψαροσακούλα ενώ η σουπιά του κατέβαζε το μαγιό και του
έριχνε μια δυνατή δαγκωνιά στον πισινό. Πως πετάχθηκε στον αέρα σαν ηλεκτρισμένος
και για πότε παράτησε το ψαρεντούφεκο και βγήκε γυμνός στην παραλία. Μόνο τα
βατραχοπέδιλά του είχε καταφέρει να σώσει! Όλα τα άλλα είχανε βουλιάξει μέσα στη
θάλασσα.
Τα χταποδάκια βγήκανε αμέσως από το δίχτυ. Έ ρε τρομάρα που είχαν πάρει τα
κακόμοιρα! Το ένα έτρεμε ακόμα. Ο μπαμπάς και η μαμά τα πήραν αγκαλίτσα, έ ρε
φανταστείτε σφιχτή αγκαλίτσα με 8 πλοκάμια ο κάθε ένας, και τα γέμισαν φιλάκια. Έτσι
αγκαλιά, αφού ευχαρίστησαν τη σουπιά, γύρισαν στο χταποδόσπιτό τους. Έφαγαν από
έναν αχινό που τους είχε φέρει η μαμά και ο μπαμπάς και μπήκαν γρήγορα στα
κρεβατάκια τους.
Μετά από λίγο η οικογένεια είχε ξεχάσει πια την περιπέτεια και ροχάλιζαν όλοι μαζί
με ανακατωμένα τα πλοκάμια τους.
Και ζήσαν αυτοί καλά και εμείς καλύτερα!

Μια φορά και έναν καιρό ζούσε ένας φοιτητής σε ένα μικρό σπιτάκι στα Βριλήσσια,
στο βάθος ενός κήπου μιας πολυκατοικίας. Ήτανε καλό παλικάρι, ζούσε μόνος του και
περνούσε αρκετές ώρες στο πανεπιστήμιο, στη βιβλιοθήκη αλλά και στα μπαρ και στις
καφετέριες, όταν βέβαια είχε τελειώσει τα μαθήματά του και τις μελέτες του. Ήταν
καλός φοιτητής. Σπούδαζε για να γίνει γιατρός.
Το σπιτάκι που ζούσε δεν ήταν ακριβώς σπιτάκι. Ήταν μάλλον κάτι σαν μια μεγάλη
αποθήκη. Σαν, σαν το σπιτάκι του κηπουρού και ήταν πραγματικά όμορφα να ζει κανείς
εκεί μια και κανένας από τους κατοίκους της πολυκατοικίας δεν κατέβαινε ποτέ στην
αυλή. Έτσι είχε όλο τον κήπο δικό του. Του άρεσε το καλοκαίρι να κάθεται σε ένα
πέτρινο πάγκο που είχε δίπλα στο σπιτάκι του και να πίνει την μπύρα του ενώ άκουγε τα
τζιτζίκια και τα τριζόνια και ενώ γέμιζε ο κήπος με τις μυρωδιές της νύχτας.
Ήταν πραγματικά δροσερά εκεί το καλοκαίρι. Το σπιτάκι είχε μια αρκετά καλή
μόνωση και καταβρεχόταν επιπλέον από το αυτόματο πότισμα. Πραγματικά του άρεσε
πολύ αυτός ο ήχος. Όπως ήταν ξαπλωμένος στο κρεβάτι του, έτοιμος να τον πάρει ο
ύπνος, μπορούσε να ακούσει τον απαλό θόρυβο που έκανε το νερό όταν ξεκίναγε να
περνάει από τα μπεκάκια. Τότε ένιωθε σιγουριά. Ένιωθε ότι ο κόσμος ήταν όμορφα
πλασμένος και έτσι τον έπαιρνε απαλά ο ύπνος. Και στο όνειρό του δεν έβλεπε παρά
λουλούδια και σκαθάρια και σαλιγκάρια και όλα τα ζούδια του κήπου που έσκαβαν το
χώμα, το χώμα που μύριζε τόσο όμορφα από την υγρασία.
Σαλιγκάρια; Ναι, ο κήπος, λόγο του ποτίσματος και της δροσιάς του, μάζευε πολλά
σαλιγκάρια. Αυτό όμως είχε δημιουργήσει ένα σοβαρό πρόβλημα.
Το παλικάρι πολλές φορές επέστρεφε αργά το βράδυ στο μικρό σπιτάκι του. Για να
φτάσει στην πόρτα του έπρεπε να περάσει μέσα από τον κήπο και στη συνέχεια να
περπατήσει σε ένα στενό πλακόστρωτο μονοπάτι ανάμεσα από δύο σειρές θάμνους. Το
μονοπάτι και οι θάμνοι ήταν πολλές φορές βρεγμένοι από το αυτόματο πότισμα και μια
όαση για όλα τα ζωντανά μέσα στην καλοκαιρινή κάψα της πόλης. Μια όαση που μάζευε
και δεκάδες σαλιγκάρια.
Έτσι ένα βράδυ που το παλικάρι επέστρεφε σπίτι του πάτησε, κατά λάθος, ένα
σαλιγκάρι από τα πολλά που βρισκόντουσαν εκείνη τη στιγμή πάνω στο στενό
πλακόστρωτο μονοπάτι. Η αλήθεια είναι ότι δεν το έκανε επίτηδες. Δεν το ήθελε
καθόλου. Απλά η νύχτα ήτανε σκοτεινή και δεν είχε καθόλου φως.
- Ε, δε βλέπεις μπροστά σου κύριε; φώναξε αμέσως το πληγωμένο σαλιγκάρι.
- Συγγνώμη, δε σε πρόσεξα, έσκυψε το παλικάρι πάνω του.
- Εντάξει, τώρα τι θα κάνουμε;
Το παλικάρι μάζεψε το σαλιγκάρι και το πήγε στο σπιτάκι του. Το έβαλε πάνω στο
τραπέζι και το εξέτασε με το μεγεθυντικό φακό που είχε για τα γραμματόσημα. «Εντάξει,
δε βλέπω μεγάλη ζημιά, όλα θα πάνε καλά», είπε και εξαφανίστηκε στο μπάνιο. Ύστερα
επέστρεψε με ένα κουτί με χανσαπλάστ. «Ορίστε, τώρα θα είσαι εντάξει», είπε το
παλικάρι αφού έβαλε ένα μικρό χανσαπλάστ εκεί που είχε χτυπήσει το σαλιγκάρι. «Σε
ευχαριστώ», χαμογέλασε εκείνο.
Το βράδυ το παλικάρι δεν κοιμήθηκε πολύ καλά. Έβλεπε στον ύπνο το σαλιγκάρι
που είχε πατήσει και στεναχωριόταν. Όταν ξύπνησε το πρωί αποφάσισε ότι δεν θα το
ξανάφηνε να συμβεί. Είχε μια ιδέα. Πήγε στο ψιλικατζίδικο και επέστρεψε με ένα μικρό
πακέτο. Είχε αγοράσει ένα μεγάλο κίτρινο φωσφοριζέ μαρκαδόρο. «Φωσφορίζει στο
σκοτάδι;», είχε ρωτήσει τον πωλητή. «Φωσφορίζει, φωσφορίζει», τον είχε διαβεβαιώσει
εκείνος χαμογελώντας. «Είναι τοξικό;», είχε ξαναρωτήσει. «Όχι».
Μάζεψε προσεκτικά σε ένα πιάτο όλα τα σαλιγκάρια που βρήκε στο μονοπάτι του.
Κάθισε στο πέτρινο παγκάκι και τους έβαψε το καβουκάκι τους, ένα, ένα, με το
μαρκαδόρο. Ξαναέλεγξε το μονοπάτι και μάζεψε κανά-δυό που του είχαν ξεφύγει. Μετά
τα αμόλησε.
Το ίδιο βράδυ επέστρεψε αργά. Στο πλακόστρωτο μπορούσε να διακρίνει ένα μικρό
κίτρινο γαλαξία από σαλιγκάρια. Τα απέφυγε εύκολα. Μπήκε στο σπίτι του και έπεσε
αμέσως στο κρεβάτι. Κοιμήθηκε βαθιά, χωρίς έγνοιες μέχρι το επόμενο πρωί!

Μια φορά και έναν καιρό ζούσε μια όμορφη καφετιά αρκούδα μέσα σε ένα δάσος,
κοντά σε ένα ποτάμι με πολλά ψάρια.
Η αρκούδα μας ήταν πολύ ευτυχισμένη. Ξύπναγε το πρωί με τη δροσούλα και αφού
τεντωνόταν έκανε μια πρωινή βουτιά στα παγωμένα νερά του ποταμού. Πλενότανε καλά
καλά, χαιρότανε το κρύο νερό και ψάρευε και δύο ή τρείς χονδρούς σολομούς τους
οποίους και έτρωγε με μεγάλη ευχαρίστηση για πρωινό. Μετά άραζε δίπλα στην κοίτη
και λιαζότανε μέχρι να στεγνώσει και ύστερα ξάπλωνε κάτω από ένα δέντρο και
χαιρότανε ένα γλυκό πρωινό υπνάκο. Α! περνούσε πολύ καλά η αρκουδίτσα μας. Μετά
τον πρωινό υπνάκο έπαιζε με τις φίλες της και το μεσημεράκι έτρωγαν όλες μαζί και την
έπεφταν για ύπνο και πάλι κάτω από τα πυκνά δέντρα. Το απόγευμα έψαχναν για
μελίσσια από τα οποία και άρμεγαν το μέλι τους. Το βραδάκι, η αρκουδίτσα μας, έτρωγε
ένα ελαφρύ γεύμα και έπεφτε νωρίς για ύπνο ενώ τη νανούριζαν οι ήχοι της νύχτας. Τι
γλυκιά ζωή!
Όμως δυστυχώς όλα αυτά μια μέρα τελείωσαν. Ένα πρωί ήρθαν κάτι άνθρωποι.
Κρατούσαν κάτι δίχτυα στα χέρια και είχαν κάτι αυτοκίνητα-κλουβιά. Την έπιασαν στον
ύπνο και της έκαναν μία ένεση που την έριξε ακόμα πιο βαθιά στα όνειρα. Έτσι την
έβαλαν σε ένα δίχτυ και την φόρτωσαν σε ένα αυτοκίνητο-κλουβί.
Όταν ξύπνησε η αρκουδίτσα βρισκόταν μέσα σε ένα κλουβί. Γύρω της υπήρχαν και
άλλα παρόμοια κλουβιά με διάφορα ζώα μέσα. Μπορούσε να διακρίνει λιοντάρια και
τίγρεις. Πού ήταν; Δεν άργησε και πολύ να καταλάβει. Βρισκόταν σε ένα τσίρκο.
Αργότερα ήρθε ένας κύριος με ένα μαστίγιο. Χτύπησε με δύναμη το μαστίγιο στο
πάτωμα. Εκείνη φοβήθηκε πολύ. Αποφάσισε να μην του φέρνει αντιρρήσεις. Έτσι η
αρκουδίτσα έμαθε όλα τα κόλπα και έκανε κάθε μέρα παράσταση στο τσίρκο. Δεν της
άρεσαν καθόλου τα φώτα και η δυνατή μουσική και οι φωνές. Κάθε μέρα μετά την
παράσταση γυρνούσε στο κλουβί της και αναπολούσε τα παλιά. Αχ πόσο θα ήθελε να
μπορούσε να γυρίσει στο ποταμάκι της, να ψαρέψει ένα σολομό ή έστω μια πέστροφα,
και να ξαπλώσει κάτω από τα δέντρα! Ήταν πολύ δυστυχισμένη και οι μέρες και οι
εβδομάδες περνούσαν και είχε χάσει πια κάθε ελπίδα ότι κάποτε θα επέστρεφε στο σπίτι
της.
Όμως στο τσίρκο αυτό ζούσε και ένα κοριτσάκι, μαζί με το μπαμπά του και τη μαμά
του. Το κοριτσάκι, βέβαια, δε δούλευε στο τσίρκο, μια και πήγαινε κάθε μέρα στο
σχολείο, αλλά πολλές φορές βοηθούσε τους γονείς της τα απογεύματα στις παραστάσεις,
οι οποίοι ήταν ακροβάτες και ταχυδακτυλουργοί. Τί περπατούσαν πάνω σε τεντωμένα
σκοινιά, τί κρεμόντουσαν ανάποδα, τί πετούσαν πιάτα ο ένας στον άλλο και τα έπιαναν
στον αέρα... Ήταν πραγματικά πολύ καλοί και έκαναν τον κόσμο να θαυμάζει αλλά και
να γελάει με τα κόλπα τους. Το κοριτσάκι, μόλις τελείωνε τα μαθήματά του, έτρεχε να
τους βοηθήσει και μετά καθότανε και παρακολουθούσε με ενδιαφέρον και τα υπόλοιπα
νούμερα. Της άρεσε ο άνθρωπος βολίδα και οι κλόουν αλλά και διάφορα άλλα νούμερα.
Είχε προσέξει, όμως, και την αρκούδα η οποία έβγαινε στη σκηνή αμέσως μετά από
τους γονείς της. Την είχε παρατηρήσει πόσο υπάκουη, πόσο έξυπνη αλλά και πόσο
δυστυχισμένη ήταν. Έμοιαζε σα να φόραγε μια μόνιμη μάσκα, μια λυπημένη μάσκα.
Τόσο δυστυχισμένη φαινόταν!
Έτσι μια μέρα, μετά το τέλος της παράστασης, το κοριτσάκι πλησίασε στο κλουβί
της αρκούδας. Ήτανε ξαπλωμένη και η μουσούδα της εξείχε ελάχιστα από τα κάγκελα.
Τη χάιδεψε. Εκείνη δεν προσπάθησε να απομακρυνθεί ή να αντιδράσει. Απλά έμεινε στη
θέση της βγάζοντας μικρά γρυλίσματα. «Τί είναι καλή μου αρκουδίτσα;», τη ρώτησε
τρυφερά, «Δεν είσαι χαρούμενη εδώ; Τι είναι; Θέλεις να γυρίσεις στο σπίτι σου;». Και η
αρκουδίτσα γρύλιζε μαλακά και μετά, θα έλεγε κανείς, ότι άρχισε να κλαίει, σα να
καταλάβαινε τι της έλεγε το κοριτσάκι! Έκλαιγε σχεδόν σαν άνθρωπος και το κοριτσάκι
συνέχιζε να τη χαϊδεύει και να της ψιθυρίζει λόγια παρηγοριάς μέχρι που νύχτωσε πια
για τα καλά. «Πρέπει να φύγω τώρα», είπε τελικά, «αλλά να έχεις το νου σου. Θα
ξαναέρθω αργά το βράδυ. Να είσαι έτοιμη!», πρόσθεσε το κοριτσάκι κλείνοντάς της το
μάτι, και ύστερα πήγε στο τροχόσπιτο που χρησιμοποιούσαν για σπίτι οι γονείς της. Ήπιε
το γάλα της και μετά έπεσε αμέσως για ύπνο.
Όλοι κοιμόντουσαν από ώρα πια όταν το κοριτσάκι σηκώθηκε από το κρεβάτι του
και βγήκε έξω στην παγωμένη νύχτα. Που και που μπορούσε να ακούσει κανείς κάποιο
άγρυπνο ζώο να ρουθουνίζει ή να βρυχάται ελαφρά ή κάποιο νυχτοπούλι. Το φεγγάρι
είχε σηκωθεί ψηλά στον ορίζοντα. Το κοριτσάκι γλίστρησε ήσυχα στο σπιτάκι του
φύλακα. Η πόρτα ήταν ανοιχτή, γιατί άλλωστε να κλειδώσει; Είχε κάτι να προστατέψει ή
να κρύψει; Όχι, τίποτε άλλο εκτός από τα κλειδιά των κλουβιών τα οποία το κοριτσάκι
ξεκρέμασε απαλά πριν βγει και πάλι από το τροχόσπιτο, κάτω από τους ήχους των
ροχαλητών του φύλακα.
Πλησίασε το κλουβί της αρκούδας και άρχισε να δοκιμάζει τα κλειδιά. Εκείνη
ξύπνησε αμέσως και την κοίταξε με συμπάθεια. Σα να χαμογελούσε! Μήπως μπορούσε
να καταλάβει κάτι; Το κοριτσάκι δεν άργησε να βρει το σωστό κλειδί. Η καγκελόπορτα
άνοιξε με ένα μικρό τρίξιμο και η αρκούδα βρέθηκε αμέσως έξω. Κοίταξε το κοριτσάκι
με ευγνωμοσύνη και μετά της έγλυψε το πρόσωπο. «Φύγε! Φύγε γρήγορα», είπε ήρεμα
το κοριτσάκι, δείχνοντας προς το δάσος. Και πράγματι, η αρκούδα δεν καθυστέρησε
άλλο. Μόνο μια στιγμή, λίγο πιο κάτω, σταμάτησε και κοίταξε πίσω της. «Γεια σου», της
έγνεψε το κοριτσάκι. Και ύστερα χάθηκε στο δάσος. Το κοριτσάκι επέστρεψε γρήγορα
τα κλειδιά στο μέρος που τα είχε βρει και έπεσε αμέσως για ύπνο.
Το πρωί βρήκαν ανοιχτό το κλουβί και την αρκούδα άφαντη. Η αλήθεια είναι ότι τον
μάλωσαν το φύλακα, μια και όλοι θεώρησαν ότι απλά είχε ξεχάσει να κλειδώσει το
κλουβί. Το κοριτσάκι δεν ήθελε, βέβαια, κάτι τέτοιο αλλά ήταν αναπόφευκτο. Πάντως
δεν το έκαναν και τρομερό θέμα και έτσι μετά από δύο ή τρείς ημέρες το θέμα ξεχάστηκε
τελείως και μόνο ο θηριοδαμαστής κλαιγότανε γιατί τα λιοντάρια και οι τίγρεις δεν ήταν
και τόσο υπάκουα ζώα όσο η αρκουδίτσα μας. Μήπως έπρεπε, επί τέλους, να πάρει
σύνταξη και να αμολήσουν όλα τα ζώα;
Πέρασαν δύο τρείς εβδομάδες και μια Κυριακή πρωί ο μπαμπάς, η μαμά και το
κοριτσάκι πήγαν εκδρομή στο δάσος. Κοντά στο ποτάμι κάθισαν να κάνουν πικ νίκ. Τι
παράξενο, μια όμορφη αρκουδίτσα εμφανίστηκε ξαφνικά και τους έφερε τρείς μεγάλους
σολομούς τους οποίους και ακούμπησε στο καρό τραπεζομάντιλο. Ύστερα, αφού
έγλειψε το πρόσωπο του κοριτσιού εξαφανίστηκε και πάλι στο δάσος.
Και ζήσαν αυτοί καλά κι εμείς καλύτερα!

Μια φορά και έναν καιρό ήταν ο κύριος Μπιζέλης, η κυρία Μπιζέλη, το
Μπιζελόπουλο και η θεία Μπιζέλη και αποφάσισαν να κάνουν ένα μεγάλο πάρτι, μια
μεγάλη γιορτή. Έτσι κάλεσαν όλους τους φίλους τους. Όμως είχαν καλέσει μόνο
μπιζέλια και καθόλου άλλα λαχανικά ή φρούτα.
Έτσι ήρθε το βράδυ της γιορτής και όλα ήταν πολύ όμορφα. Είχαν μαζευτεί πολλά
μπιζέλια και χόρευαν και τραγουδούσαν. Περνούσαν πραγματικά πολύ όμορφα.
Στο διπλανό διαμέρισμα ζούσαν όμως τα κολοκυθάκια. Άκουσαν τη μουσική και τα
τραγούδια και ήθελαν και αυτά να πάνε στο πάρτι και να χορέψουν. Έτσι το αποφάσισαν
και μια και δυό πάνε και χτυπάνε το κουδούνι. Βγαίνει ο κύριος Μπιζέλης.
- Ναι, τι θα θέλατε παρακαλώ;
- Γεια σας κύριε Μπιζέλη, είπαν τα κολοκυθάκια με μια φωνή.
- Γειά σας κολοκυθάκια, τι θα μπορούσα να κάνω για εσάς;
- Θα θέλαμε να έρθουμε και εμείς στο πάρτι σας και να διασκεδάσουμε λίγο.
- Αααα, δε γίνεται καλά μου κολοκυθάκια. Σε αυτό το πάρτι έχουμε καλέσει μόνο
μπιζέλια.
- Σας παρακαλούμε, είπαν και πάλι με μια φωνή.
- Δε γίνεται, λυπάμαι, είπε ο κύριος Μπιζέλης και τους έκλεισε την πόρτα.
Έτσι τα κολοκυθάκια επέστρεψαν στο σπίτι τους πολύ στεναχωρημένα. Θέλανε
πολύ να πάνε στο πάρτι και αυτά. Εκεί λοιπόν που καθόντουσαν και προσπαθούσαν να
βρούνε μία λύση ξαφνικά το ένα φώναξε «Το βρήκα, βρήκα τι θα κάνουμε» και αμέσως
χάθηκε στη σοφίτα. Γύρισε μετά από λίγο κρατώντας μια στολή αστυνομικού. «Τι κάνεις
με την αποκριάτικη στολή μου;» ρώτησε ένα άλλο κολοκυθάκι. «Κάτσε και θα δεις»,
απάντησε με νόημα το πρώτο. Φόρεσε τη στολή και βγήκε έξω. Πήγε μπροστά από την
πόρτα του κύριου Μπιζέλη και χτύπησε το κουδούνι. Ανοίγει η πόρτα και εμφανίζεται ο
κύριος Μπιζέλης.
- Καλησπέρα κύριε αστυνόμε, είπε, ωραία βραδιά.
- Πράγματι κύριε Μπιζέλη μόνο που έχουμε ένα πρόβλημα.
- Τι πρόβλημα κύριε αστυνόμε;
- Να, μας παραπονέθηκαν για τη μουσική και πολύ φοβάμαι πως θα πρέπει να την
κλείσετε.
- Μα, αυτό δε γίνεται, αν κλείσω τη μουσική τότε θα τελειώσει το πάρτι, και είναι
ακόμα τόσο νωρίς ...
- Δυστυχώς δεν υπάρχει άλλη λύση μια και μας έκαναν παράπονα, είναι άλλωστε
ώρα κοινής ησυχίας.
- Είσαστε σίγουρος ότι δεν υπάρχει καμιά λύση, έξυσε το κεφάλι του χωρίς ελπίδα ο
κύριος Μπιζέλης.
- Μμμμ, ναι, έχω μία ιδέα, αλλά δεν ξέρω αν θα πιάσει ...
- Πείτε μου.
- Λοιπόν, θα καλέσετε όλους τους γείτονές σας. Έτσι αυτοί, έρθουν δεν έρθουν, θα
μαλακώσουν, θα ξέρουν ότι είναι καλεσμένοι και έτσι δε θα παραπονεθούν.
- Καταπληκτική ιδέα! Τρέχω αμέσως να την εφαρμόσω.
- Εντάξει, όμως σας προειδοποιώ. Αν μας ξαναπαραπονεθεί κανείς θα πρέπει να την
κλείσετε τη μουσική.
- Μείνετε ήσυχος!
Το πονηρό το κολοκυθάκι γύρισε αμέσως στο σπίτι του και έκανε νόημα στα
υπόλοιπα, «όλα καλά, σε δέκα λεπτά θα είμαστε στο πάρτι», και τους έκλεισε το μάτι.
Και πράγματι ο κύριος Μπιζέλης κάλεσε όλους τους γείτονες. Κάλεσε τις πατάτες,
τα καρότα, τα κρεμμύδια, τα σκόρδα, το αγγούρι, τις ελιές, την μελιτζάνα, τη μπανάνα
καθώς και όλα τα λαχανικά και τα φρούτα και φυσικά κάλεσε και τα κολοκυθάκια!
Γύριζε από σπίτι σε σπίτι και από διαμέρισμα σε διαμέρισμα, χτύπαγε τα κουδούνια και
έλεγε «Αγαπητοί γείτονες, με συγχωρείτε που δεν πρόλαβα νωρίτερα να σας καλέσω
άλλα θα ήθελα, έστω και καθυστερημένα, να σας καλέσω να έρθετε στο πάρτι μου». Τα
κολοκυθάκια του απάντησαν, «Καλά, θα το σκεφτούμε ...» και μόλις έκλεισαν την πόρτα
ξεράθηκαν στα γέλια.
Και έτσι πήγαν όλοι στο πάρτι και έγινε ακόμα μεγαλύτερο κέφι από πριν. Όλα τα
φρούτα και τα λαχανικά χόρευαν και διασκέδαζαν. Και αφού τελείωσε το πάρτι, και όλοι
είχαν περάσει καταπληκτικά, τα κολοκυθάκια ομολόγησαν στον κύριο Μπιζέλη την
ζαβολιά που είχαν κάνει και ζήτησαν συγνώμη μια και δεν ήταν καθόλου καλό αυτό που
είχαν κάνει. Ο κύριος Μπιζέλης τα κοίταξε προς στιγμή με απορία και μετά ξεράθηκε
στο γέλιο και τα συγχώρησε γιατί χάρη σε αυτά το πάρτι είχε πολύ μεγαλύτερη επιτυχία.
Και ζήσαν αυτοί καλά κι εμείς καλύτερα!

Μια φορά και έναν καιρό ήταν τρία δελφινάκια πολύ αγαπημένα. Μαζί έπαιζαν και
γελούσαν όλη μέρα. Το μεσημέρι έτρωγαν και αφού κοιμόντουσαν λίγο συνέχιζαν τα
παιχνίδια τους μέχρι αργά το βράδυ. Α! τι όμορφη είναι η ζωή όταν είσαι παιδί και δεν
έχεις έγνοιες!
Μια μέρα, όμως, εκεί που έπαιζαν είδαν από μακριά να έρχεται ένα μεγάλο
ιστιοφόρο πλοίο. Τους έκανε πολύ εντύπωση και έτσι πλησίασαν επικίνδυνα και εκεί που
έπαιζαν το ένα από τα δελφινάκια χτύπησε πάνω στην καρίνα του πλοίου. Ευτυχώς
αμέσως αντιλήφθηκε κάποιος από τους ναύτες το ατύχημα και έτσι ο καπετάνιος έδωσε
εντολή να γυρίσουν πίσω και να μαζέψουν το πληγωμένο δελφινάκι. Μετά από λίγο
έφτασαν στο λιμάνι και ήρθε το ασθενοφόρο και το πήρε. Το πήγαν στο ενυδρείο της
πόλης.
Πέρασαν μερικές ημέρες. Ευτυχώς στο ενυδρείο υπήρχαν ειδικοί και μπόρεσαν και
γιάτρεψαν το δελφινάκι. Του έδεσαν τις πληγές και το περιποιήθηκαν. Το δελφινάκι
μέρα με τη μέρα γινόταν καλύτερα. Έτρωγε τα ψαράκια που το ταΐζανε και κολυμπούσε,
χωρίς πολύ κέφι είναι η αλήθεια, στη μεγάλη δεξαμενή. Τα απογεύματα μαζευόταν
πολύς κόσμος για να το παρακολουθήσουν να κάνει τα παιχνίδια του. Μεταξύ των άλλων
ερχόταν και η κόρη του επιστάτη. Μάλιστα, όταν δεν είχε κόσμο έμπαινε και εκείνη στη
δεξαμενή και κολυμπούσαν μαζί.
Και έτσι σιγά σιγά το κοριτσάκι και το δελφινάκι έγιναν φίλοι. Και στην αρχή
έπαιζαν μπάλα και μετά, σιγά σιγά, άρχισαν να κολυμπάνε μαζί και να κυνηγιούνται
μέσα στο νερό. Ανέβαινε το κοριτσάκι πάνω στο δελφίνι, κρατιόταν από το πτερύγιο και
μαζί γλιστρούσαν στο δροσερό νερό. Το ενυδρείο τα απογεύματα γέμιζε με πολύ κόσμο
για να θαυμάσουν τα καμώματα τους!
Και έτσι έγιναν καλοί φίλοι. Και μη νομίζετε ότι μόνο έπαιζαν. Είχαν αρχίσει και να
μιλάνε! Ήταν μια μέρα που έγινε σχεδόν τυχαία. Το κοριτσάκι σφύριζε ένα σκοπό και
έπιασε μια φάλτση νότα. Το δελφινάκι το επανέλαβε με μεγάλη επιτυχία. Έτσι άρχισαν
να δοκιμάζουν και πριν περάσουν μερικές ημέρες το κοριτσάκι μπορούσε να αναγνωρίζει
και να επαναλαμβάνει τουλάχιστον 10 διαφορετικά σφυρίγματα. Και ύστερα από μερικές
ημέρες είχε καταλάβει και το νόημά τους. Έτσι άρχισαν να μιλάνε μεταξύ τους και να
κάνουν ακόμα πιο δύσκολα παιχνίδια.
Όμως σιγά σιγά το κοριτσάκι κατάλαβε ότι κάτι δεν πάει καλά. «Τι συμβαίνει;» του
σφύριξε ένα απόγευμα μετά το παιχνίδι τους. Σα να το είχε δει σκυθρωπό. «Θέλω να
γυρίσω στη θάλασσα. Στους φίλους μου...» είπε εκείνο λυπημένα.
Το κοριτσάκι όλο το βράδυ δεν κοιμήθηκε. Το απόγευμα μετά το σχολείο πήγε και
βρήκε τον πατέρα του στο ενυδρείο.
- Μπαμπά, το δελφινάκι δεν είναι ευχαριστημένο.
- Τι συμβαίνει;
- Να, θέλει να επιστρέψει στη θάλασσα.
- Χμμμ, ναι, αλλά πως θα πείσουμε τον ιδιοκτήτη του ενυδρείου; Βγάζει τόσα λεφτά
από τα εισιτήρια όλου αυτού του κόσμου που έρχεται να σας θαυμάσει.
- Έχω μια ιδέα...
Και έτσι την επόμενη ημέρα το απόγευμα έριξαν το δελφινάκι στη θάλασσα. Το
κοριτσάκι φόρεσε το μαγιό του και έπεσε και αυτό στη θάλασσα. Σε λίγο δεν ήταν ένα
αλλά τρία τα δελφινάκια που είχαν πλησιάσει, είχαν έρθει οι δύο φίλοι του! Όλα μαζί
έπαιζαν με το κοριτσάκι και έκαναν ακροβατικά και κόλπα περισσότερα από ποτέ. Οι
κερκίδες του ενυδρείου, που βρίσκονταν ακριβώς από πάνω από το σημείο που έπαιζαν
τα δελφινάκια και το κοριτσάκι, ήταν γεμάτες μιας και ήταν το καλύτερο σημείο που θα
μπορούσε να βρει κανείς για να κάτσει και να απολαύσει το θέαμα.
Και το ενυδρείο συνέχισε να είναι γεμάτο κάθε απόγευμα για πολλά χρόνια μια και
όπως είχε υποσχεθεί, το δελφινάκι κάθε απόγευμα ερχόταν και έπαιζε με το κοριτσάκι.
Και όταν το κοριτσάκι μεγάλωσε σπούδασε βιολογία στο πανεπιστήμιο και μετά έπιασε
και αυτό δουλειά στο ενυδρείο και έτσι μπορούσαν να παίζουν με το δελφινάκι όλη την
ημέρα άμα ήθελαν!
Και ζήσαν αυτοί καλά κι εμείς καλύτερα!

Μια φορά κι έναν καιρό ήταν μια κατσικούλα και είχε ένα μικρό κατσικάκι
νεογέννητο και πολύ μικρούλι. Κάποια στιγμή το κατσικάκι πείνασε και ήθελε γαλατάκι
να πιει. Όμως η κατσικούλα δεν είχε γαλατάκι να του δώσει μια και ο αγρότης την είχε
αρμέξει νωρίτερα. Τι να κάνει, τι να κάνει, αποφάσισε να πάει στο στάβλο δίπλα που
ήταν η κυρία φοράδα που είχε και αυτή ένα πουλαράκι και έτσι ίσως της περίσσευε λίγο
γάλα να της δώσει.
Πάει λοιπόν έξω από το παχνί της φοράδας, χτυπάει την πόρτα και μπαίνει μέσα.
- Μπέεε, μπέεε, κυρία φοράδα μήπως έχεις λίγο γάλα να μου δώσεις γιατί μου
τελείωσε και πεινάει το κατσικάκι μου;
- Χμμμ, Χμμμ, δυστυχώς, κυρία κατσίκα μου, μου τελείωσε κι εμένα το γαλατάκι
μου μια και μόλις τάισα το πουλαράκι.
- Μπέεε, μπέεε, ωχ και τι θα κάνω τώρα η καημένη που πεινάει το μικρό μου το
κατσικάκι;
- Χμμμ, Χμμμ, για δοκίμασε δίπλα που είναι η κυρία αγελάδα. Θαρρώ ότι κι εκείνη
έχει ένα μικρό μοσχαράκι που βυζαίνει. Μπορεί να έχει λίγο γαλατάκι να σου δώσει.
- Μπέεε, μπέεε, έτσι θα κάνω κυρία φοράδα μου, σε ευχαριστώ!
Και έτσι η κυρία κατσίκα πήγε στο διπλανό παχνί που ήταν η κυρία αγελάδα.
Χτύπησε την πόρτα και μπήκε μέσα.
- Μπέεε, μπέεε, κυρία αγελάδα γεια σου.
- Μούου, μούου, γεια σου κατσικούλα μου. Ποιός καλός άνεμος σε στέλνει;
- Μπέεε, μπέεε, να, μου τελείωσε το γαλατάκι και πεινάει το κατσικάκι μου. Μπας
και έχεις λίγο να μου δώσεις;
- Μούου, μούου, αχ καλή μου κατσικούλα δυστυχώς δεν έχω καθόλου γαλατάκι.
Μου το πήρε όλο ο αγρότης που με άρμεξε το πρωί.
- Μπέεε, μπέεε, αχ και τι θα κάνω η καημένη που πεινάει το παιδάκι μου.
- Μούου, μούου, έχω μια ιδέα. Γιατί δεν πηγαίνεις στο παιδάκι να του ζητήσεις λίγο
γαλατάκι;
- Μπέεε, μπέεε, καλή ιδέα! Θα πάω! Σε ευχαριστώ κουμπάρα!
Και έτσι η κατσικούλα πήγε στο σπίτι του αγρότη και χτύπησε την πόρτα. Σε λίγο
ήρθε το παιδάκι, άνοιξε την πόρτα και της χάιδεψε το κεφαλάκι και το λαιμουδάκι.
- Τι θες κατσικούλα μου; ρώτησε. Μήπως θέλεις να σου φέρω λίγο χορταράκι να
φας;
- Μπέεε, μπέεε, όχι παιδάκι, αυτό που θα ήθελα είναι να μου φέρεις λίγο γαλατάκι
γιατί το κατσικάκι μου πεινάει.
- Με μεγάλη μου χαρά! είπε το παιδάκι.
Πήγε στη κουζίνα και έβγαλε μια μεγάλη κανάτα με γάλα από το ψυγείο. Με αυτή
γέμισε δύο μπιμπερό του μικρού του αδερφού και τα έφερε στην κατσικούλα μέσα σε μια
σακούλα. «Ορίστε», της είπε και κρέμασε τη σακούλα στο δεξί της κέρατο. «Μπέεε,
μπέεε, σε ευχαριστώ καλό παιδάκι», είπε η κατσίκα και κατευθύνθηκε προς το παχνί της
για να ταΐσει το κατσικάκι της.
Και ζήσαν αυτοί καλά κι εμείς καλύτερα!

Μια φορά κι έναν καιρό ήτανε δύο καλά παιδάκια, δύο αδερφάκια, πολύ αγαπημένα.
Ήτανε λίγο μετά τα Χριστούγεννα όταν χιόνισε πολύ και την επόμενη ημέρα αφού
ντύθηκαν καλά βγήκαν έξω στον κήπο για να παίξουν με το χιόνι.
Και πραγματικά έπαιζαν πολύ όμορφα όταν αποφάσισαν να φτιάξουν ένα
χιονάνθρωπο. Έφτιαξαν λοιπόν τρείς μεγάλες μπάλες και μία πιο μικρή για το κεφάλι του
και μετά του έβαλαν καπέλο, του έφτιαξαν μύτη από καρότο και μάτια από βελανίδια,
του φόρεσαν τα παλιά γυαλιά του παππού, του έφτιαξαν στόμα με μικρά ξυλαράκια και
του έβαλαν μια πίπα. Τέλος του φόρεσαν ένα κασκόλ και του έβαλαν κουμπάκια στο
σακάκι του. Ήταν πολύ ωραίος. Τα παιδάκια έπαιζαν όλη ημέρα γύρω του, μέχρι που
ήρθε η ώρα να φάνε, και ήταν χαρούμενα. Και ο χιονάνθρωπος ήταν χαρούμενος.
Και το ίδιο συνεχίστηκε και την επόμενη ημέρα και την μέρα μετά από αυτήν. Τα
παιδάκια έπαιζαν γύρω από τον χιονάνθρωπο και εκείνος χαιρόταν να τα βλέπει τόσο
χαρούμενα και αφοσιωμένα στο παιχνίδι τους. Και όλα πήγαιναν πολύ καλά μέχρι που ...
μέχρι που την τρίτη ημέρα βγήκε ο ήλιος. Ήταν ακόμα νωρίς το πρωί όταν ο
χιονάνθρωπος κατάλαβε ότι κάτι δεν πήγαινε καλά. Πραγματικά, έβλεπε τα κλαδιά των
δέντρων να στάζουν νερό και μετά είδε το χιόνι γύρω του να λιώνει και τότε κατάλαβε
ότι και ο ίδιος έλιωνε. Πολύ στεναχωρήθηκε. Τότε βγήκαν έξω τα παιδάκια. Τον
πλησίασαν και αμέσως κατάλαβαν ποιο ήταν το πρόβλημα. «Μη στεναχωριέσαι», είπε το
μεγαλύτερο, «δεν πειράζει που λιώνεις μια και όταν ξαναχιονίσει θα σε ξαναφτιάξουμε».
«Ναι», πρόσθεσε και το δεύτερο, «στο υποσχόμαστε!». Και έτσι ο χιονάνθρωπος δεν
λυπόταν τόσο πολύ πια, μέχρι που έλιωσε τελείως.
Και πράγματι δεν άργησε και πολύ να ξαναχιονίσει. Και τότε τα παιδιά βγήκαν και
πάλι στον κήπο και ξαναέφτιαξαν το χιονάνθρωπο. Έφτιαξαν τρείς μεγάλες μπάλες και
μία πιο μικρή για το κεφάλι του και μετά του έβαλαν καπέλο, του έφτιαξαν μύτη από
καρότο και μάτια από βελανίδια, του φόρεσαν τα παλιά γυαλιά του παππού, του έφτιαξαν
στόμα με μικρά ξυλαράκια και του έβαλαν μια πίπα. Τέλος του φόρεσαν ένα κασκόλ και
του έβαλαν κουμπάκια στο σακάκι του. Ήταν πολύ ωραίος. Τα παιδάκια έπαιζαν όλη
ημέρα γύρω του, μέχρι που ήρθε η ώρα να φάνε, και ήταν χαρούμενα. Και ο
χιονάνθρωπος ήταν χαρούμενος.
Και ύστερα βγήκε ο ήλιος και ο χιονάνθρωπος έλιωσε. Και μετά από λίγο καιρό
ξαναχιόνισε. Και τα παιδάκια βγήκαν έξω στον κήπο και ξαναέφτιαξαν το χιονάνθρωπο.
Και ύστερα έλιωσε και μετά ξαναχιόνισε και τα παιδάκια τον ξανάφτιαξαν και μετά
έλιωσε και ύστερα χιόνισε και μετά τα παιδάκια τον ξανάφτιαξαν ...
Και ζήσαν αυτοί καλά κι εμείς καλύτερα.

Μια φορά κι έναν καιρό ήταν ένας γαϊδαράκος που είχε δουλέψει πολλά χρόνια για
το αφεντικό του που ήτανε αγρότης.
Και τι δεν είχε κάνει για το αφεντικό του. Τι πέτρες κουβάλαγε για να χτίσει το σπίτι
του. Τι σανό κουβάλαγε το καλοκαίρι και σταφύλια από τον τρύγο. Τι ξύλα το
φθινόπωρο και το χειμώνα για να έχει να καίει ο αγρότης στο τζάκι του. Τι μεγάλα
μπιτόνια με νερό όταν είχε ξηρασία για να ποτίσει τα χωράφια του. Με δυό λόγια ο
γαϊδαράκος του είχε δουλέψει σκληρά μια ολόκληρη ζωή.
Έφτασε μια μέρα, όμως, που κουράστηκε, που γέρασε. Δεν μπορούσε πια να
σηκώνει τα πιο βαριά φορτία όπως πριν. Στην αρχή ο αγρότης απλά άρχισε να τον
χτυπάει και να τον φωνάζει τεμπέλη. Τι αχαριστία! Μετά, όταν κατάλαβε ότι ο
γαϊδαράκος δε θα μπορούσε πια να σηκώσει τα βάρη που σήκωνε παλιότερα αποφάσισε
να τον ξεφορτωθεί. «Τι να τον κάνω εγώ τον τεμπέλαρο», σκέφτηκε, «δεν μπορώ εγώ να
ταΐζω άχρηστα στόματα». Και το σούρουπο τον πήγε και τον άφησε στο βουνό για να
τον φάνε οι λύκοι.
Και πράγματι δεν άργησε να ακούσει το ουρλιαχτό τους. Μαζεύτηκαν πέντε από
δαύτους και τον πλησίαζαν με μάτια που έκαιγαν σαν κάρβουνα. Απείχαν πια μόνο μία
σπιθαμή. Ο γαϊδαράκος έκλεισε τα μάτια του και περίμενε υπομονετικά. Έλπιζε μόνο
όλα να τελειώσουν γρήγορα. Και έτσι και έγινε μια και την επόμενη στιγμή άκουσε ένα
νέο ουρλιαχτό από άλλη κατεύθυνση. Άνοιξε και πάλι τα μάτια του. Μια άλλη ομάδα
λύκων πλησίαζε. Έγινε μεγάλη μάχη. Ο γαϊδαράκος, μην πιστεύοντας στην καλή του
τύχη, γλίστρησε σιγά σιγά και κατέβηκε το βουνό πριν οι λύκοι το καταλάβουν. Μετά
από λίγο έφτασε στο χωριό. Μην έχοντας που να πάει αποφάσισε να πάει στο σπίτι του
παλιού του αφεντικού. Είχε αρχίσει να πεινάει!
Ήταν πια έξω από το σπίτι του αγρότη. Ησυχία. Είδε τότε δύο σκιές να βγαίνουν από
το παράθυρο. «Κλέφτες», σκέφτηκε. Πλησίασε χωρίς αυτοί να τον δούνε και τους έχωσε
δύο γερές με τα πίσω του πόδια. Έπεσαν και οι δύο ξεροί. Με το θόρυβο ξύπνησε και ο
αγρότης. Βγήκε έξω και έμεινε εμβρόνητος. «Μα καλά, εγώ σε άφησα να σε φάνε οι
λύκοι και εσύ παρόλα αυτά με έσωσες από τους κλέφτες! Τι κακός άνθρωπος που είμαι!
Από τη στιγμή αυτή όμως θα αλλάξω και θα επανορθώσω».
Και πράγματι. Ο αγρότης έγινε πια καλός άνθρωπος. Έβαλε και το γαϊδαράκο στο
παχνί του και τον τάιζε κάθε μέρα το καλύτερο σανό. Και τον έβαζε να κάνει μόνο
ελαφριές δουλειές και να κάνει βόλτα τα εγγονάκια του. Και έτσι ο γαϊδαράκος έζησε
ευτυχισμένος μέχρι τα βαθιά γεράματα.

Μια φορά και έναν καιρό ζούσε ένα κοριτσάκι που είχε ένα όμορφο σκύλο. Ο
σκύλος και το κοριτσάκι ήταν πολύ αγαπημένοι. Μαζί έπαιζαν, μαζί έτρωγαν και μαζί
κοιμόντουσαν, το κοριτσάκι στο κρεβάτι του και ο σκύλος στο χαλάκι στα πόδια του.
Μία Κυριακή πρωί το κοριτσάκι είχε πάει στην παιδική χαρά με το μπαμπά του και
το σκύλο του και αφού έπαιξαν και χόρτασαν τις κούνιες και τις τσουλήθρες αλλά και τα
κουβαδάκια και τις μπάλες αποφάσισαν να φύγουν. Το σκυλάκι στο μεταξύ είχε πέσει
για ύπνο κάτω από μια σκιούλα που είχε βρει. Έτσι μέσα στη μουργέλα του μεσημεριού
ο μπαμπάς και το κοριτσάκι ξεχάστηκαν και έφυγαν χωρίς το σκυλάκι.
Μόλις όμως έφτασαν στο σπίτι ξαφνικά θυμήθηκαν το σκυλάκι. Αμέσως γύρισαν
στην παιδική χαρά και άρχισαν να το ψάχνουν. Όμως εκείνο στο μεταξύ είχε φύγει και
γυρνούσε στους δρόμους προσπαθώντας να βρει το σπίτι του. Έψαξαν όλο το απόγευμα
μέχρι που νύχτωσε και γύρισαν σπίτι. Το κοριτσάκι ήταν απαρηγόρητο και έτσι ο
μπαμπάς ξαναέφυγε και συνέχισε να ψάχνει μέχρι αργά το βράδυ, δυστυχώς χωρίς
επιτυχία.
Το σκυλάκι στο μεταξύ είχε φτάσει στη διπλανή γειτονιά. Εκεί το είδε μια καλή
γιαγιούλα, κουρασμένο και πεινασμένο, και το πήρε στο σπίτι της. Το έβαλε σε μια
γωνίτσα στην αυλή της και του έδωσε νεράκι και φαγητό. Ύστερα του έφτιαξε ένα
πρόχειρο σπιτάκι για να κοιμηθεί.
Ο μπαμπάς την επόμενη ημέρα τύπωσε τη φωτογραφία του σκυλιού σε πολλά
αντίτυπα και το απόγευμα, μετά τη δουλειά, γύρισε όλη τη γειτονιά και τα κόλλησε δεξιά
και αριστερά. Έλπιζε ότι κάποιος θα τον έβρισκε και θα τους έπαιρνε τηλέφωνο.
Και όντος έτσι έγινε! Η γριούλα την επόμενη ημέρα αποφάσισε να πάει το σκυλάκι
βόλτα και όπως περνούσανε δίπλα από ένα ψηλό ευκάλυπτο είδανε τη φωτογραφία με το
τηλέφωνο. Έτσι το ίδιο βράδυ το σκυλάκι ήταν στο σπίτι του! Χαρές που έκανε το
κοριτσάκι! Αλλά και το σκυλάκι δε σταμάταγε να χοροπηδάει γύρω γύρω και να βγάζει
μικρές κραυγούλες.
Η αλήθεια είναι ότι η γιαγιούλα λυπήθηκε γιατί είχε αρχίσει να συνηθίζει στην
παρέα του μικρού παιχνιδιάρικου σκυλιού. Το κοριτσάκι την είδε στεναχωρημένη, ενώ
είχε αγκαλιά το σκυλάκι της, και κατάλαβε. Και έτσι της υποσχέθηκε ότι θα πηγαίνουν
βόλτα μέχρι το σπιτάκι της για να την βλέπουνε όποτε έχουν λίγο χρόνο.
Και πραγματικά, σχεδόν κάθε Κυριακή πρωί το κοριτσάκι περνούσε με τον μπαμπά
ή τη μαμά από το σπίτι της γιαγιούλας, μαζί με το σκυλάκι βέβαια. Εκείνη τους φίλευε
πότε κουλουράκια, πότε κέικ ή πάστα φλώρα και πάντα ένα μεγάλο φλιτζάνι κακάο. Και
όλοι ήταν πολύ χαρούμενοι μια και βλέπετε το κοριτσάκι δεν είχε γιαγιά ενώ η γιαγιά δεν
είχε εγγονάκια και έτσι πολύ τους άρεσε να κάνουνε παρέα και να πίνουνε μαζί τη
σοκολάτα τους!
Και ζήσαν αυτοί καλά κι εμείς καλύτερα!

Μια φορά και έναν καιρό σε ένα δάσος από πεύκα δίπλα στην θάλασσα ζούσε ένας
τζίτζικας. Ήταν καλοκαίρι και η ζωή ήταν πραγματικά πολύ όμορφη! Ο τζίτζικας
ξυπνούσε αργά το πρωί, χωρίς πολύ βιασύνη, έπινε τον καφέ του και μετά άραζε και
τζιτζίκαγε μέχρι το μεσημέρι. Ύστερα έπαιρνε ένα μεσημεριανό υπνάκι και συνέχιζε να
παίζει μουσική μέχρι αργά το βράδυ. Αλήθεια τι γλυκιά που είναι η ζωή μέσα σε ένα
καλοκαίρι που μοιάζει αιώνιο! Μόνο που, δυστυχώς για τον τζίτζικα το καλοκαίρι δεν
είναι πραγματικά αιώνιο.
Η αλήθεια είναι ότι τα μυρμήγκια τον είχανε προειδοποιήσει πολλές φορές. Αυτά
ξυπνάγανε με την αυγούλα και μέχρι να ξυπνήσει ο προκομμένος ο τζίτζικας είχαν ήδη
κουβαλήσει πέρα δώθε σποράκια για μερικές ώρες. Τον έβλεπαν να τεντώνεται κατά το
μεσημεράκι και του έλεγαν, «Τζίτζικα, βάλε μυαλό, το καλοκαίρι δε θα κρατήσει για
πάντα. Στρώσου και εσύ στη δουλειά πριν να είναι πολύ αργά». Ο τζίτζικας όμως τους
κορόιδευε, «Δεν ξέρετε να διασκεδάζετε τη ζωή σας!», τους απαντούσε και συνέχιζε το
χαβά του.
Μέχρι που μια μέρα ο τζίτζικας ένιωσε τον καιρό να αλλάζει. Στην αρχή απλά είχε
μια ελαφριά δροσιά. Μετά έγινε φανερό ότι είχε πια έρθει το φθινόπωρο. Και μετά,
χωρίς καλά καλά να το καταλάβει, ήρθε ο χειμώνας. Το κατάλαβε καλά όταν μια μέρα
ξύπνησε τουρτουρίζοντας από το κρύο και αντίκρισε γύρω του ένα κάτασπρο τοπίο. Είχε
χιονίσει το βράδυ!
Εκείνη τη μέρα δεν έβρισκε πραγματικά τίποτα να φάει ο κακομοίρης ο τζίτζικας!
Και τότε, μέσα στην απόγνωσή του, σκέφτηκε τα μυρμήγκια. «Άραγε θα μου δώσουν
ένα πιάτο φαί;», σκέφτηκε όλο ελπίδα. Έφτασε μπροστά στη φωλιά τους και χτύπησε τη
μικρή ξύλινη πόρτα. «Ποιός είναι», ρώτησε από μέσα το μερμήγκι. «Εγώ ο τζίτζικας»,
απάντησε εκείνος τουρτουρίζοντας. «Τι θέλεις;». «Πεινάω, πεινάω και κρυώνω. Άνοιξέ
μου σε παρακαλώ». Άκουσε την κλειδαριά και στο κεφαλόσκαλο εμφανίστηκε ο
μέρμηγκας. Του έριξε μια γρήγορη ματιά και κατέληξε. «Κακομοίρη μου, δε στο λέγαμε
όλο το καλοκαίρι ότι θα έρθει μια μέρα ο χειμώνας;». Ο τζίτζικας δεν απάντησε.
Άλλωστε τι να πει; Είχε δίκιο ο μέρμηγκας. «Κοιτά, δε θέλω τίποτα ιδιαίτερο. Να, μια
μικρή γωνίτσα στη φωλιά σας για να ζεσταθώ και μια μπουκιά φαγητό.». Ο μέρμηγκας
τον λυπήθηκε πραγματικά. Έξυσε την κεραία του και είπε, «Κοίτα, περίμενε εδώ. Θα δω
τι μπορώ να κάνω», και έκλεισε την πόρτα. Λίγο αργότερα βρισκόταν ήδη στην αίθουσα
του θρόνου.
«Βασιλιά μου, το και το. Έχουμε τον τζίτζικα που πεινάει και κρυώνει και μας
ζητάει να τον βοηθήσουμε».
«Χμμμ», είπε ο βασιλιάς, «αυτός ο τεμπέλης δε δούλευε όλο το καλοκαίρι και
μάλιστα μας κορόιδευε κιόλας. Τι λένε οι σύμβουλοι;»
«Βασιλιά», πετάχτηκε αμέσως ένας σύμβουλος, «Να τον αφήσουμε στη μοίρα του.
Καλά να πάθει. Του αξίζει!»
«Όχι», σηκώθηκε αμέσως ένας γηραιός σύμβουλος, ο πιο σοφός των μυρμηγκιών.
«Δεν είναι σωστό να τον αφήσουμε να ψοφήσει από την πείνα και από το κρύο όταν
έχουμε τη δυνατότητα να τον βοηθήσουμε. Που είναι η αγάπη μας και η συμπόνια μας;».
Τα μυρμήγκια τον άκουγαν με προσοχή. «Ναι από την άλλη όμως ...», προσπάθησε να
τον διακόψει ο άλλος σύμβουλος. «Σσσς», είπε ο βασιλιάς. «Άφησέ τον να τελειώσει». Ο
γέρο σύμβουλος συνέχισε, «Γιατί να μην κάνουμε το καλό όταν μάλιστα μπορούμε να
βγούμε και κερδισμένοι όλοι από αυτό». «Δηλαδή, τι εννοείς;», ρώτησε ο βασιλιάς με
ενδιαφέρον. «Να βασιλιά μου.», συνέχισε ο γέρο σύμβουλος, «Μπορούμε να φέρουμε το
τζίτζικα εδώ, να του δώσουμε μια γωνίτσα για να κοιμάται και να του εξασφαλίσουμε
λίγο φαγητό. Τι θα μας κοστίσει; Από την άλλη αυτός θα παίζει μουσική για μας και θα
μας τραγουδάει και έτσι θα μπορέσουμε να διασκεδάσουμε και εμείς και να το ρίξουμε
και λίγο έξω, που έχουμε τόσο κουραστεί από τη δουλειά του καλοκαιριού. Έτσι θα
είμαστε όλοι κερδισμένοι, και ο τζίτζικας και εμείς.». «Μπράβο», είπε ο βασιλιάς, «γι
αυτό σε λένε όλοι σοφό». «Φέρτε το τζίτζικα!».
Ο μέρμηγκας επέστρεψε και πάλι στην είσοδο και ξεκλείδωσε τη μεγάλη ξύλινη
πόρτα. Ο τζίτζικας τον κοίταξε με μια παγωμένη ματιά όλο ελπίδα. «Έλα μέσα
μπαγάσα», του χαμογέλασε.
Και έτσι όλοι βγήκαν κερδισμένοι και ο τζίτζικας γιατί έβγαλε το χειμώνα στη ζέστη
με αρκετό φαγητό αλλά και τα μερμήγκια που χόρεψαν με την ψυχή τους!
Και ζήσαν αυτοί καλά κι εμείς καλύτερα.

Μια φορά και έναν καιρό σε ένα κοτέτσι ζούσε μια κοτούλα που ήταν πραγματικά
πολύ έξυπνη αφού μια φορά κατάφερε και ξεγέλασε την ίδια την αλεπού που είναι, ως
γνωστόν, το πιο έξυπνο και πονηρό ζώο.
Ήταν ένα καλοκαιρινό βράδυ με πανσέληνο, θαρρώ. Είχε λίγο ψύχρα και οι
κοτούλες είχαν από νωρίς μπει στο κοτέτσι τους και ροχάλιζαν από ώρα. Κάτω από το
κοτέτσι είχε το σπιτάκι του ο Αζώρ, ο σκύλος φύλακας του αγροκτήματος ο οποίος
κοιμόταν και αυτός με βαρύ ροχαλητό. Τότε ήταν που έκανε την εμφάνισή της η κυρά
Μαριώ, η αλεπού.
Πρώτα έσκαψε ένα λαγούμι κάτω από την περίφραξη και μετά δεν άργησε καθόλου
να εντοπίσει το κοτέτσι με τις παχουλές κοτούλες. Χωρίς πολύ θόρυβο κατάφερε να
γλιστρήσει στο κοτέτσι και έπιασε μια από τις πιο παχουλές από το λαιμό. Τότε ήταν που
ξύπνησε η πονηρή κοτούλα μας και κατάλαβε ότι αν ήθελε να σώσει τη φίλη της έπρεπε
να δράσει γρήγορα. «Πσσσσς, κυρά Μαριώ», ψιθύρισε θαρρετά ενώ μέσα της, βέβαια,
έτρεμε η καρδούλα της. Αλλά έτσι είναι. Γενναίος δεν είναι όποιος δε φοβάται (αυτός
είναι ο ανόητος, αυτός που δεν καταλαβαίνει τον κίνδυνο) αλλά αυτός που ενώ φοβάται
καταφέρνει και ελέγχει το φόβο του. Αμέσως η αλεπού γύρισε προς τη μεριά της.
«Τι θες του λόγου σου; Θέλεις να σε φάω πρώτη;», είπε. «Όοοοχι κυρά Μαριώ αλλά
ήθελα να σου πω ότι πως είναι δυνατόν ένας τόσο μεγάλος κυνηγός σαν κι εσένα και να
καταδέχεσαι να φας μια τόσο μικρή κότα σαν και αυτή που γράπωσες». «Μικρή, τι
εννοείς μικρή;», ρώτησε η αλεπού, «Αυτή η κότα είναι ίσως η μεγαλύτερη στο κοτέτσι».
«Στο κοτέτσι μπορεί», αποφάσισε να παίξει την μπλόφα της η κοτούλα, «όχι όμως και
στο αγρόκτημα ολόκληρο». «Δηλαδή, θες να μου πεις ότι υπάρχουν πολύ μεγαλύτερες
κότες;». «Ούουουουου, υπάρχει μια κότα ...». Κοίταξε την αλεπού. «Αλλά καλύτερα να
μη σου πω ...», σα να έδειξε και καλά ότι μετανιώνει. Η αλεπού την άρπαξε από το
λαιμό, «Πες μου, πες μου, γιατί αλλιώς...». «Εντάξει, εντάξει», έκανε η πονηρή κοτούλα.
«Κοίτα, κάτω από το κοτέτσι κοιμάται μια κότα γίγας που ζυγίζει τουλάχιστον όσο 5
κανονικές κότες». «Καλά και πως θα το καταλάβω εγώ, μίλα!». «Να», είπε η κοτούλα,
«για άκουσέ την πως ροχαλίζει!». Η αλεπού αφουγκράστηκε προς στιγμή και μετά
πρόσθεσε. «Πραγματικά! Πρέπει να είναι μια τεράστια κότα, ίσαμε 5 ή, γιατί όχι, ακόμα
και 10 κανονικές κότες. Σε ευχαριστώ! Για να σε ευχαριστήσω θα σε αφήσω να ζήσεις».
Και με αυτά τα λόγια η αλεπού όρμησε στο σπιτάκι του σκύλου που ήταν από κάτω…
Το τί έγινε δεν περιγράφεται. Το μόνο που μπορώ να σας πω είναι ότι ο σκύλος την
έκανε τ’ αλατιού αλλά τελικά η αλεπού κατάφερε να ξεφύγει από τα δόντια του, αφού
έφαγε αρκετές δαγκωνιές, και έτρεξε αμέσως στη φωλίτσα της όπου κάθισε για μια
ολόκληρη βδομάδα γλύφοντας τις πληγές της. Τέτοια ήταν η τρομάρα της! Λένε,
μάλιστα, ότι ύστερα από αυτό η αλεπού έγινε χορτοφάγος!
Και ζήσαν αυτοί καλά κι εμείς καλύτερα!

Ήταν μια φορά και έναν καιρό σ’ ένα κάμπο μια πραγματικά πολύ όμορφη,
ξεχωριστά όμορφη, πολύχρωμη πεταλούδα. Τέτοια ομορφιά δεν είχε ξαναντύσει φτερά
πεταλούδας. Τι τυρκουάζ, τι κόκκινο της φωτιάς και κίτρινο, τι αποχρώσεις του μωβ και
του γαλάζιου. Ήταν πραγματικά εκθαμβωτική! Το όνομά της ήταν Τζίνα.
Το κακό, όμως, ήταν ότι η Τζίνα το είχε πάρει πάνω της και συνέχεια έλεγε στις
άλλες πεταλούδες, «Εγώ, που είμαι η πιο όμορφη και που καμιά άλλη δεν είναι τόσο
όμορφη σαν και εμένα, κλπ, κλπ». Ήταν πραγματικά πολύ ενοχλητική και όλες οι
υπόλοιπες πεταλούδες είχαν βαρεθεί να την ακούνε και απέφευγαν να την κάνουν παρέα.
Είχε μόνο μία φίλη, την Μάρλα. Και εκείνη ήταν αρκετά όμορφη, με βελούδινα γαλάζια
φτερά, αλλά με μια ομορφιά πολύ πιο συνηθισμένη. Ήταν όμως και αρκετά πιο σοφή
από τη φίλη της. «Σταμάτα πια να ασχολείσαι μόνο με τον εαυτό σου και την ομορφιά
σου. Γίνεσαι πολύ βαρετή», της έλεγε κατά καιρούς. Και μια φορά που η Τζίνα είχε
καταφέρει να ξεπεράσει και τον ίδιο της τον εαυτό, η Μάρλα πρόσθεσε, «Πρόσεξε καλά.
Μπορεί να έρθει μια μέρα που να εύχεσαι να μην ήσουν τόσο ξεχωριστά όμορφη».
Και πραγματικά, η μέρα αυτή δεν άργησε να έρθει! Ήταν μια μέρα σαν όλες τις
άλλες όταν εκεί που καθόντουσαν οι δυό τους πάνω σε ένα λουλουδάκι, ρουφώντας τους
χυμούς του, ένιωσαν μια σκιά πάνω τους και την επόμενη στιγμή βρέθηκαν μέσα σε ένα
δίχτυ, σε μια απόχη από αυτές που χρησιμοποιούν οι άνθρωποι για να πιάνουν
πεταλούδες. Ο άνθρωπος τις πήρε μαζί του μέχρι το σημείο που είχε αφήσει τα
μπαγκάζια του. Εκεί είχε και ένα μικρό κλουβάκι. Τις κοίταξε. Άνοιξε το δίχτυ και
έπιασε απαλά τη Μάρλα. Την έβγαλε έξω και την άφησε να φύγει, «Εσύ είναι αρκετά
συνηθισμένη ...», μουρμούρισε, «... ενώ εσύ είσαι πραγματικά σπάνια!». Και με τα λόγια
αυτά έπιασε την Τζίνα και την έβαλε προσεκτικά στο μικρό κλουβάκι. Ύστερα κάθισε
κάτω από τη σκιά του δέντρου και αφού έφαγε ένα μήλο ξάπλωσε να ξεκουραστεί, ήτανε
πια μεσημέρι και έκανε πολύ ζέστη. Σε λίγο κοιμόταν με βαθύ ροχαλητό.
Η Τζίνα έκλαιγε γοερά όταν την πλησίασε η Μάρλα. «Σου τα είχα πει, δε σου τα
είχα πει;», «Ναι», έγνεψε η Τζίνα μέσα στα αναφιλητά της. «Και τώρα τί;», πρόσθεσε
ρουφώντας τη μύτη της. Η Μάρλα σκέφτηκε για μια στιγμή και μετά απάντησε, «Τώρα
μπορώ να δω μόνο μια λύση ...». Η Τζίνα την κοίταξε με ελπίδα. «Για δες λίγο τα
κάγκελα του κλουβιού σου. Είναι συρμάτινα και πολύ βρώμικα. Χτυπήσου, γρατσούνισε
τα φτερά σου πάνω τους, λερώσου, ξεσκίσου». Η Τζίνα έκανε όπως της είπε η φίλη της.
Σε λίγο ήταν αγνώριστη. Τα φτερά της ήταν πια βρώμικα, μαύρα, γρατσουνιές παντού,
σε δύο ή τρία σημεία ξεσκισμένα. «Τώρα;», ρώτησε λαχανιασμένη. Πονούσε λίγο.
«Τώρα περίμενε…», απάντησε η Μάρλα.
Πραγματικά, μετά από λίγο ο άνθρωπος ξύπνησε και άρχισε να μαζεύει τα πράγματά
του για να φύγει. Πήρε το κλουβάκι στα χέρια και κοίταξε μέσα. «Πώς έγινες εσύ έτσι;»,
ρώτησε με απορία, «Μα εσύ είσαι η πιο άσχημη πεταλούδα που έχω δει!». Γέλασε.
«Εντάξει, κέρδισες!». Άνοιξε το κλουβάκι και την έπιασε απαλά. «Γύρνα σπίτι σου», και
την άφησε να φύγει.
Η πρώτη βροχούλα ξέπλυνε τη βρώμα από τα φτερά της Τζίνας, ενώ οι πληγές της
έκλεισαν πολύ γρήγορα. Η ομορφιά της επέστρεψε, όπως ακριβώς ήταν πριν, και μόνο
ένα μικρό σημαδάκι, τελείως ανεπαίσθητο πάντως, είχε μείνει να της θυμίζει την ιστορία
αυτή. Όμως η Τζίνα δεν ήταν πια η ίδια. Το είχε πάρει το μάθημά της και ποτέ πια δεν
κοκορεύτηκε για την ομορφιά της! Το αποτέλεσμα ήταν ότι απέκτησε και πολλές
καινούργιες φίλες!
Και ζήσαν αυτοί καλά κι εμείς καλύτερα!

Μιά φορά κι έναν καιρό, ένα όμορφο ανοιξιάτικο πρωινό, μια μικρή καφετιά κάμπια
βγήκε από το αυγό της, στο σημείο που το είχε αφήσει η μαμά της. Η κάμπια ήταν μόνη
της στον κόσμο μια και οι κάμπιες δεν έχουν μαμάδες και μπαμπάδες όπως έχουν τα
παιδάκια. Έτσι άρχισε τρώγοντας ότι είχε απομείνει από το αυγό της και στη συνέχεια
προχώρησε μέχρι το κοντινότερο ζουμερό φυλλαράκι σε μια προσπάθεια να χορτάσει
την πραγματικά ατελείωτη πείνα της.
Πέρασαν μερικές ημέρες. Η κάμπια πραγματικά χαιρόταν με το δώρο που της είχε
δοθεί, τη ζωή. Το πρωί ξύπναγε ξεκούραστη, ύστερα από πολλές ώρες αδιατάραχτου
ύπνου, και πήγαινε στο κοντινότερο φυλλαράκι να ρουφήξει μερικές πρωινές
δροσοσταλίδες, να κάνει το μπάνιο της και να πάρει το πρωινό της. Στη συνέχεια
περιφερόταν εδώ και εκεί κοιτάζοντας με αγνή περιέργεια τα πάντα γύρω της. Ήταν
πραγματικά όλα τόσο καινούργια για εκείνη, τόσο λαμπερά.
Εκείνη την ημέρα ο δρόμος της την έφερε κοντά στη λιμνούλα. Εκεί, δίπλα στα
καλάμια είδε μια καταπληκτική γαλάζια πεταλούδα. «Ώωωωω», θαύμασε, «Είσαστε
πραγματικά πολύ όμορφη». Η πεταλούδα γέλασε ντροπαλά και απάντησε, «Ευχαριστώ
πολύ, όμως ξέρεις και εσύ είσαι πολύ όμορφη». Η κάμπια χωρίς να χάσει στιγμή
απάντησε, «Μμμ, ξέρω ακριβώς με τι μοιάζω, με έχω δει στην επιφάνεια της λίμνης και
ξέρω ότι δεν είμαι καθόλου όμορφη». Η πεταλούδα την κοίταξε προσεκτικά. Βλέπετε δεν
είχε αποφασίσει αν έπρεπε να της πει την αλήθεια. Δεν ήξερε αν έπρεπε να της
αποκαλύψει ότι και η ίδια κάποτε ήταν μια απλή κάμπια και μετά, όταν είχε έρθει ο
κατάλληλος χρόνος, είχε μεταμορφωθεί σε πεταλούδα. Η κάμπια όμως δεν το ήξερε
αυτό. Ίσως δε θα ήταν έτοιμη να δεχθεί την αλήθεια. Άλλωστε δε θα την πίστευε. Έτσι
τελικά η πεταλούδα της απάντησε απλά, «Η ομορφιά βρίσκεται μέσα σου, χρειάζεται
μόνο τα της δώσεις χρόνο και αυτή θα ανθίσει». Η κάμπια, που δεν ήξερε βέβαια το
μυστικό που γνώριζε η πεταλούδα, νόμισε ότι ήθελε απλά να την παρηγορήσει και έτσι
της απάντησε, «Αυτά τα λες μόνο για να με παρηγορήσεις. Δεν θα γίνω ποτέ τόσο
όμορφη σαν κι εσένα». Η πεταλούδα κατάλαβε ότι δεν είχε κανένα νόημα να συνεχίσει
τη συζήτηση, «Θα με θυμηθείς. Μιά μέρα θα με θυμηθείς», είπε και πέταξε μακριά.
Πέρασαν μερικές ημέρες ακόμα. Η κάμπια είχε ξεχάσει τελείως τη συνάντησή τους
με την όμορφη γαλάζια πεταλούδα. Άλλωστε δεν είχε πιστέψει λέξη από αυτά που της
είχε πει εκείνη! Ήρθε όμως μια μέρα που ξύπνησε λίγο διαφορετικά. Ο ήλιος την
ενοχλούσε. Ένοιωθε πολύ αδύναμη, σα μεθυσμένη. Ένοιωθε να ανακατεύεται το στομάχι
της. Ήθελε να κάνει εμετό ή κάτι τέτοιο. Τελικά άρχισε να βγαίνει ένα λεπτό νήμα από
το στόμα της. Αργά στην αρχή και πιο γρήγορα μετά άρχισε να τυλίγεται μέσα στο
κουκούλι της. Αποκαμωμένη έπεσε σε ένα βαθύ ύπνο.
Ξύπνησε ύστερα από μερικές ημέρες. Ένοιωθε φρέσκια, ξεκούραστη, σα να είχε
ξαναγεννηθεί. Και πραγματικά όταν κατάφερε τελικά να βγει από το κουκούλι της
κατάλαβε ότι δεν ήταν πια μια μικρή κάμπια. Χρειάστηκε να ανοίξει τα φτερά της για να
βεβαιωθεί. Είχε μεταμορφωθεί σε μια όμορφη γαλάζια πεταλούδα, όπως αυτή που είχε
γνωρίσει.
Μετά από λίγη ώρα πέταξε μέχρι τη λίμνη και μπόρεσε και η ίδια να θαυμάσει τη
νέα της μορφή. Εκεί συνάντησε και την άλλη πεταλούδα. «Στο είχα πει», χαμογέλασε,
«Η ομορφιά υπάρχει μέσα μας. Φτάνει να έχουμε υπομονή και κάποια ημέρα έρχεται
τελικά στην επιφάνεια».
Και ζήσαν αυτοί καλά κι εμείς καλύτερα!

Μια φορά και έναν καιρό ήταν ένα κοριτσάκι που το έλεγαν Σοφία και είχε μια
αδερφούλα που την έλεγαν Νέλλη. Τα αδερφάκια ήταν πολύ αγαπημένα και ζούσαν σε
ένα όμορφο σπίτι στην Αθήνα. Μια μέρα, ήταν παραμονή Πρωτοχρονιάς, ο μπαμπάς
έκανε μπάνιο και η μαμά διάβαζε το βιβλίο της στον καναπέ και εκείνα τα πονηρά
μπήκαν στην κουζίνα και έβαλαν ένα σκαμνί και σκαρφάλωσαν μέχρι το ράφι, εκεί
ψηλά, που η μαμά έκρυβε τα κουλουράκια. Τα κατέβασαν και τα έφαγαν μέχρι το
τελευταίο.
- Ποιός έφαγε όλα τα κουλουράκια, φώναξε θυμωμένα η μαμά.
Τα κοριτσάκια έκαναν την πάπια.
- Για ελάτε εδώ, είπε κάπως πιο ήρεμα. Το ξέρετε ότι σήμερα είναι παραμονή
Πρωτοχρονιάς;
- Ναι, ναι, σήμερα το βράδυ, όταν θα κοιμόμαστε θα έρθει ο Άγιος Βασίλης, είπαν
με μια φωνή τα αδερφάκια.
- Και τι θα σας φέρει ο Άγιος Βασίλης;
- Θα μας φέρει πολλά δώρα, παιχνίδια, βιβλία...
- Άααααα, μάλισταααα. Και δε μου λέτε, τι αφήνουμε στο τραπεζάκι για τον Άγιο
Βασίλη;
- Εεεε, αφήνουμε λίγο γαλατάκι; είπε η Σοφία.
- Ναιαιαιαι. Σωστά. Και τι άλλο;
- Μήπως αφήνουμε και ένα γράμμα που να τον ευχαριστούμε;
- Σωστά. Τι άλλο όμως του αφήνουμε;
- Μμμμμ, είπε η Νέλλη, νομίζω ότι του αφήνουμε και μερικά κουλουράκια. Έτσι δεν
είναι;
- Μπράβο! Και τώρα που τα φάγατε όλα τα κουλουράκια τι θα του αφήσουμε; Λέτε
να θυμώσει που δεν έχουμε κουλουράκια και να σηκωθεί να φύγει χωρίς να σας αφήσει
τα δώρα σας;
Τα κοριτσάκια κοιτάχτηκαν τρομαγμένα και έμπηξαν μια κραυγή, «Μπαμπάααααα».
- Τι συμβαίνει κορίτσια;
- Μπαμπά πρέπει να βρούμε αμέσως κουλουράκια για τον Άγιο Βασίλη.
Ο μπαμπάς σκούπισε τον αφρό από το μούσι του και γέλασε. «Εντάξει, περιμένετε
εδώ μέχρι να πεταχτώ στο περίπτερο. Κάτι θα βρω, μπισκότα ή κουλουράκια ή κάτι
παρόμοιο». Ντύθηκε, φόρεσε το μπουφάν του και βγήκε στην κρύα νύχτα.
Πρώτα πήγε στο περίπτερο στην πλατεία. Ήταν κλειστό. Μετά δοκίμασε το άλλο
περίπτερο κοντά στο σχολείο. Και αυτό κλειστό. Παραμονή Πρωτοχρονιάς βλέπετε!
Σταμάτησε μια στιγμή για να σκεφτεί. «Ωραία, θα δοκιμάσω να πάρω τηλέφωνο τον
αδερφό μου τον ΜπαμπαΊωνα», είπε. Έβγαλε το κινητό του από την τσέπη του. «Έλα
ΜπαμπαΊωνα, μπας και έχεις μερικά κουλουράκια; ... Ναι, για τον Άγιο Βασίλη τα
θέλω ... Έχεις μόνο ένα και το θέλεις να το βάλεις για τον Άγιο Βασίλη στο σπίτι σου; ...
Κατάλαβα, καλά θα ψάξω αλλού, σε ευχαριστώ!».
Σκέφτηκε λίγο ακόμα και αποφάσισε να δοκιμάσει την τύχη του και στη θεία
Λουΐζα. «Έλα, Λουΐζα, μήπως σου περισσεύει ένα κουλουράκι; Το θέλω για τον Άγιο
Βασίλη. ... Πως; Δεν έχεις ούτε ένα και ψάχνεις και εσύ να βρεις; ... Καλά, αν βρω, θα
περάσω να σου δώσω και εσένα». Έκλεισε το τηλέφωνο απογοητευμένος. Τότε του ήρθε
μια ιδέα.
- Κορίτσια, ελάτε γρήγορα, είπε κλείνοντας την πόρτα
- Τι είναι μπαμπά, βρήκες κουλουράκια;
- Όχι αλλά έχω μια ιδέα. Νέλλη πιάσε εσύ τον Τσελεμεντέ και εσύ Σοφία φέρε το
αλεύρι και τα αυγά. Θα φτιάξουμε κουλουράκια εμείς!
Σε μια ώρα τα κουλουράκια μοσχομύριζαν σε όλο το σπίτι. Φάγανε μερικά ακόμα,
δώσανε στη θεία Λουΐζα και άφησαν και αρκετά σε ένα πιατάκι για τον Άγιο Βασίλη.
Και το πρωί, όταν ξύπνησαν τα κορίτσια, πριν καν ανοίξουν τα δώρα τους παρατήρησαν
ότι το πιατάκι ήταν άδειο!
Και ζήσαν αυτοί καλά κι εμείς καλύτερα!

Μια φορά κι έναν καιρό ήταν ένα μικρό καβουράκι που ζούσε μέσα σε ένα
καβουκάκι. Μια μέρα το καβουράκι άφησε το καβουκάκι του και ξεκίνησε για να πάει να
βρει τροφή ανάμεσα σε ένα πλούσιο λιβάδι με φύκια. Όσο έλειπε περνούσε από την
περιοχή ένα μικρό ψαράκι που ήταν πολύ κουρασμένο και έψαχνε μια γωνίτσα να
κοιμηθεί. Είδε το καβουκάκι και του φάνηκε πολύ κατάλληλο για να ρίξει ένα υπνάκι.
Μπήκε λοιπόν μέσα και σε δύο λεπτά κοιμόταν βαριά.
Μετά από λίγη ώρα αποφάσισε το καβουράκι να επιστρέψει και αυτό στο σπίτι του
για τον μεσημεριανό του ύπνο. Πάει να μπει και τι να δει: Κάποιος βρισκόταν μέσα στο
σπίτι του και του έκλεινε το δρόμο. Τι να κάνει, τι να κάνει, πάει και βρίσκει τη φίλη του
τη γαρίδα, μια γαριδούλα τοσιδούλα. «Σε παρακαλώ καλή μου γαριδούλα, μπες στο σπίτι
μου και δες ποιος είναι μέσα και γιατί και πες του να φύγει και να πάει στο καλό».
Μπαίνει, λοιπόν, μέσα η γαριδούλα και πάει μέχρι το ψαράκι και γκίλι – γκίλι –
γκίλι του γαργαλάει τη μυτούλα με τα μουστάκια της (σημείωση του συγγραφέα προς
τον αναγνώστη: γαργαλάμε ταυτοχρόνως τη μυτούλα του παιδιού). Ξυπνάει το ψαράκι
απότομα. «Τι συμβαίνει;». Βγαίνει έξω και βλέπει το θυμωμένο κάβουρα. «Τι
συμβαίνει;», επαναλαμβάνει φοβισμένα. «Συμβαίνει ότι μου πήρες το σπίτι μου και θέλω
να κοιμηθώ, άντε στο καλό και μην ξαναμπαίνεις σε ξένα σπίτια». «Ζητώ συγγνώμη»,
είπε το ψαράκι, «άλλη φορά δε θα το ξανακάνω», και έφυγε γρήγορα μήπως αποφασίσει
ο κάβουρας να το φάει.
Και ζήσαν αυτοί καλά κι εμείς καλύτερα!

- Μπαμπά, είπε το κοριτσάκι, έλα σε παρακαλώ να δεις το σπιτάκι μου, κοίτα πως
έγινε, είπε το κοριτσάκι δείχνοντας το μικρό πλαστικό σπιτάκι του που βρισκόταν στην
αυλή.
- Τι είναι καρδούλα μου, για να δω ...
- Να μπαμπά, έχει γεμίσει αράχνες.
Ο μπαμπάς έσκυψε και κοίταξε μέσα στο σπιτάκι. «Πραγματικά», είπε, «έχει κάνει
μια αραχνούλα έναν ιστό στην ακρούλα, αλλά μη στεναχωριέσαι, θα το καθαρίσω».
Έπιασε λοιπόν ένα σκουπόξυλο και καθάρισε τον ιστό. «Εντάξει μπαμπά;», ρώτησε το
κοριτσάκι, «Εντάξει», απάντησε εκείνος.
Την επόμενη ημέρα γυρνάει ο μπαμπάς από τη δουλειά και αμέσως το κοριτσάκι τον
πιάνει από το χέρι. «Έλα μπαμπά να δεις, η αράχνη έκανε ακόμα μεγαλύτερο ιστό. Αχ!
Δεν μπορώ να παίξω αν το σπιτάκι μου είναι τόσο βρώμικο!». «Καλά, μη στεναχωριέσαι,
θα το καθαρίσουμε». Πήρε ο μπαμπάς ένα σκουπόξυλο και το καθάρισε. Έπιασε και την
αραχνούλα στην παλάμη του. «Θα την πάω λίγο πιο κάτω για να σιγουρευτούμε ότι δε
θα ξανακάνει ιστό εδώ». Την πήρε απαλά και την ακούμπησε λίγο πιο κάτω, στην κορφή
του λόφου.
Την επόμενη ημέρα πιάνει το κοριτσάκι τον μπαμπά. «Αχ, μπαμπά, γύρισε η αράχνη
και έκανε ακόμα μεγαλύτερο ιστό. Τι θα γίνει;». «Θα το κανονίσω καρδούλα μου», είπε
εκείνος φανερά εκνευρισμένος. Έπιασε το σκουπόξυλο και μόλις τελείωσε στρίμωξε και
την αράχνη σε μια γωνία και την έβαλε μέσα σε ένα κουτάκι από σπίρτα. Πήρε το
αυτοκίνητο και πήγε μέχρι την Πεντέλη. «Ορίστε, βγες έξω και μην ξαναέρθεις» και την
άφησε στην άκρη του δρόμου.
Η αράχνουλα όμως ήταν και πονηρή και πεισματάρα. Μόλις έκλεισε η πόρτα του
οδηγού ανέβηκε γρήγορα στο φτερό του αυτοκινήτου και τρύπωσε στο πίσω κάθισμα
από το ανοιχτό παράθυρο. Κατέβηκε από το αυτοκίνητο όσο πάρκαρε ο μπαμπάς, και
πριν προλάβει να κατέβει εκείνος, η αραχνούλα ήταν ήδη στη θέση της.
Την τρίτη ημέρα ο μπαμπάς δεν πρόλαβε καν να παρκάρει. Το κοριτσάκι τον έπιασε
αμέσως από το χεράκι και τον πήγε στο σπιτάκι της. «Ε δεν το πιστεύω!», αναφώνησε
όταν είδε τον ιστό της αράχνης που είχε κλείσει τελείως την πόρτα και τα παράθυρα.
Καθάρισε με βιαστικές κινήσεις τους ιστούς. Έπιασε την αράχνη και την έβαλε σε ένα
μικρό φακελάκι, το οποίο και σφράγισε με την αυτοκόλλητη ταινία του. Μπήκε στο
αυτοκίνητο και κατευθύνθηκε προς το αεροδρόμιο. Η ολυμπιακή είχε μια πτήση για
Πεκίνο εκείνη την ώρα. Στάθηκε στο check in και, για να είναι ακόμα πιο σίγουρος,
περίμενε να περάσει από δίπλα του ένας Κινέζος. Τότε διακριτικά έβαλε το φακελάκι
μέσα στην τσέπη του σακακιού του. Έφυγε τρίβοντας τα χέρια του χαιρέκακα. Στην
επιστροφή βρήκε πολύ κίνηση στην Αττική Οδό...
Ο Κινέζος πέρασε το check in και επιβιβάστηκε τελικά στο αεροπλάνο. Λίγο μετά
την απογείωση βρήκε τυχαία το φακελάκι και το άνοιξε με περιέργεια. Η αράχνη πήδησε
από τον ανοιχτό φάκελο και, χωρίς να χάσει στιγμή, κατευθύνθηκε προς το πιλοτήριο.
Κατάφερε να περάσει κάτω από την σφραγισμένη πόρτα, να μπει στο πιλοτήριο και να
τρυπώσει μέσα στον πίνακα έλεγχου του αεροσκάφους. Αμέσως ακούστηκε ένας
διαπεραστικός ήχος και άρχισε να αναβοσβήνει ένα φωτάκι στον πίνακα ελέγχου. «Τι
συμβαίνει», ρώτησε ο 1ος πιλότος. Ο 2ος απάντησε, «Δε ξέρω αρχηγέ, απλά κάτι πάει
στραβά με τη δεξιά τουρμπίνα. Νομίζω καλά θα κάνουμε να επιστρέψουμε». «Οκ,
ενημέρωσε τον πύργο ελέγχου και ετοιμάσου για την προσγείωση».
Όλοι κατέβηκαν από το αεροπλάνο και μαζί τους, πάνω στον κινέζο μας, και η
αραχνούλα. Μπήκε στο πρώτο ταξί που βρήκε μπροστά της και μετά πήρε διαδοχικά το
μετρό και το λεωφορείο. Σύντομα βρισκόταν και πάλι στο σπίτι. Όταν ο μπαμπάς
επέστρεψε τελικά στο σπίτι, ύστερα από πολλές ώρες, δεν πίστευε στα μάτια του. Όλο το
σπιτάκι ήταν καλυμμένο με ιστούς αράχνης. Την είδε που λιαζόταν απολαμβάνοντας τον
απογευματινό ήλιο! «Ε, δεν πάει άλλο, τα παρατάω!», αναφώνησε και έπεσε στον
καναπέ αποκαμωμένος.
Το κοριτσάκι, όμως, δεν το έβαλε κάτω. Πήγε στο σπιτάκι και στάθηκε δίπλα στην
αράχνη. «Σε παρακαλώ αραχνούλα μου. Το ξέρω ότι και εσύ πρέπει να απλώσεις κάπου
τον ιστό σου για να μαζέψεις μύγες και κουνούπια και άλλα έντομα για να φας αλλά
μήπως θα μπορούσες να κάνεις τον ιστό σου λίγο πιο πέρα γιατί εδώ με ενοχλείς, αφού
δεν μπορώ να παίξω στο σπιτάκι μου άμα είναι γεμάτο ιστούς;». Η αράχνη, σαν να
κατάλαβε τι της έλεγε το κοριτσάκι, αμέσως έφυγε από το σπιτάκι και άρχισε να πλέκει
τον ιστό της στο διπλανό δέντρο. Το κοριτσάκι καθάρισε το σπιτάκι και άρχισε να παίζει
με τις κούκλες της. Μετά από λίγο πέρασε ο μπαμπάς. Είδε το κοριτσάκι να παίζει και
την αράχνη να φτιάχνει ένα μεγάλο ιστό στο δέντρο, σε ένα κλαδί μακριά από το σπιτάκι
της κόρης του.
- Μα καλά, τι έγινε, πως τα κατάφερες; είπε ο μπαμπάς γεμάτος απορία και
θαυμασμό.
- Ε, κοίτα, δεν ήταν και τόσο δύσκολο τελικά ..., είπε το κοριτσάκι χωρίς να σηκώσει
τα μάτια της από το παιχνίδι.
- Δηλαδή;
- Να, απλά της ζήτησα ευγενικά να πάει να κάνει τον ιστό της λίγο πιο πέρα!
Και ζήσαν αυτοί καλά κι εμείς καλύτερα!

Μια φορά και έναν καιρό ήτανε ένα μικρό σκαθάρι, που το έλεγαν Σίσυφο, που
βρήκε ένα μεγάλο βόλο βρωμιάς, βιρβιλιά κατσίκας ή κάτι τέτοιο, από αυτές που είναι
πραγματική λιχουδιά για τα σκαθάρια. Προσπάθησε να τον σπρώξει μέχρι τη φωλιά του
στην κορυφή του μικρού λόφου αλλά δεν μπόρεσε να τον κουνήσει καθόλου, τόσο βαρύς
ήταν. Ύστερα από αρκετή ώρα και αφού είχε προσπαθήσει πολλές φορές χωρίς επιτυχία
κάθισε δίπλα στο βόλο σκουπίζοντας τον ιδρώτα από το μέτωπό του. Έπρεπε να βρεθεί
μια λύση, δεν ήταν δυνατόν ένας τόσο καταπληκτικός, μεγάλος και βρωμερός βόλος
κοπριάς να πάει έτσι χαμένος.
Άφησε το βόλο και ανέβηκε μέχρι τη φωλιά του. «Μπαμπά, μαμά, ελάτε να με
βοηθήσετε», είπε και αμέσως βγήκαν και οι δύο από τη φωλιά και κατηφόρισαν όλοι
μαζί το λόφο. «Ένας τεράστιος βόλος;», ρώτησε με ενδιαφέρον ο πατέρας του, «για να
δούμε». Μόλις έφτασαν βάλθηκαν και οι τρείς μαζί να σπρώχνουν το βόλο αλλά
αλίμονο, κάθε φορά που κατάφερναν να τον κυλίσουν λίγα εκατοστά ο βόλος τους
γλίστραγε και τσούλαγε μέχρι τη βάση της κατηφόρας. «Δεν γίνεται τίποτα», είπε ο
μικρός Σίσιφος. «Έλα να κάνουμε μια προσπάθεια ακόμα», του είπε ο πατέρας του. «Όχι,
δεν γίνεται τίποτα, αλλά έχω μια ιδέα».
Ο μικρός άφησε τους γονείς του να φυλάνε το βρωμερό βόλο και ανέβηκε και πάλι
μέχρι τη φωλιά τους. Μάζεψε όλους τους γείτονες και φίλους και τους είπε, «Χρειάζομαι
τη βοήθειά σας». Όλοι προθυμοποιήθηκαν και έτσι η μικρή παρέα κατέβηκε μέχρι το
σημείο που περίμεναν οι γονείς του Σίσιφου. «Ωραία, και τώρα όλοι μαζί». Όμως του
κάκου! Προσπάθησαν μία, δύο, τρείς, πέντε φορές χωρίς επιτυχία. Κάθε φορά που
κατάφερναν να τον κυλίσουν σχεδόν μέχρι την κορυφή του λόφου ο βόλος ξέφευγε,
κυλούσε την κατηφόρα και κατέληγε στη βάση του λοφίσκου. «Έχω μια ιδέα!»,
αναφώνησε τελικά ο μικρός.
Άλλος έφερε λίγο νεράκι που είχε μαζέψει το πρωί, δροσοσταλίδες από φύλλα,
άλλος κάτι τεράστια πόπ κόρν που είχε βρει δίπλα από το παγκάκι. Άλλος έφερε την
κιθάρα του και άλλος μερικές αυτοσχέδιες ομπρέλες για σκιά. «Αφού δεν μπορούμε να
τον μετακινήσουμε, θα τον φάμε εδώ όλοι μαζί.», είχε πει ο Σίσυφος, «Θα κάνουμε ένα
ωραίο γλέντι εδώ όπως είμαστε». Και πραγματικά πέρασαν καταπληκτικά εκείνη την
ημέρα. Μοιράστηκαν όλοι μαζί τον καταπληκτικό τεράστιο βόλο βρωμιάς που είχε βρει
ο Σίσυφος καθώς και τα άλλα εδέσματα που πρόσφεραν τα άλλα σκαθάρια.
Τραγούδησαν και χόρεψαν. Και πέρασαν καταπληκτικά, γιατί όταν μοιράζεσαι με τους
άλλους, το φαγητό μοιάζει πιο νόστιμο και το τραγούδι πιο γλυκό.
Και ζήσαν αυτοί καλά κι εμείς καλύτερα!

Μια φορά κι έναν καιρό ήταν ένα μικρό και άτακτο κουνουπάκι που το έλεγαν
Δημήτρη. Του Δημήτρη του άρεσε πολύ να πετάει με μεγάλη ταχύτητα και να κάνει
ακροβατικά στον αέρα. Η μαμά του, του έλεγε συνέχεια, «Παιδάκι μου μην πετάς τόσο
γρήγορα, πρόσεξε, θα χτυπήσεις». Από την άλλη ο μπαμπάς του τον καμάρωνε και της
έλεγε, «Άσε το παιδί βρε Κατίνα να παίξει! Όλο μη και μη είσαι». Και η μάνα
αναστέναζε και γύριζε στη δουλειά της. Είχε τόσα πράγματα να κάνει, να συγυρίσει το
σπίτι, να μαγειρέψει, κλπ.
Δεν άργησε να έρθει όμως η μέρα που αποδείχτηκε ότι η μαμά είχε δίκιο που
φώναζε. Ένα απόγευμα, μόλις είχε έρθει ο Δημητράκης από το σχολείο, εκεί που έκανε
εικονικές αερομαχίες με το φίλο του τον Πίπη, πήρε λάθος ένα τριπλό λούπ και
στούκαρε πάνω σε ένα ντουλάπι. «Αγόρι μου!», έτρεξε αμέσως στο πλευρό του η μαμά
του, «Αγόρι μου, είσαι καλά;». Ο Δημήτρης έτριψε το κεφάλι του λίγο ζαλισμένα.
«Εντάξει, δε φαίνεται να έπαθα τίποτα». Έπιασε την προβοσκίδα του και τι να δει. Η
μυτερή του προβοσκίδα είχε σκιστεί λίγο στην άκρη της.
Στην αρχή δεν κατάλαβε πόσο σοβαρό ήταν αυτό. Μόνο αργότερα το βράδυ, είχε
έρθει η ώρα του δείπνου, κατάλαβε ότι δεν μπορούσε πια να πιεί αίμα από τους
ανθρώπους μια και η προβοσκίδα του δεν ήταν πια αρκετά μυτερή και δεν μπορούσε να
διεισδύσει στο δέρμα. «Θα πεθάνω από την πείνα!», πανικοβλήθηκε. Έτρεξε αμέσως στη
μαμά του. «Μαμά, δεν μπορώ να πιω αίμα. Η προβοσκίδα μου δεν είναι μυτερή πια». Η
μαμά του τον κοίταξε με τρόμο. «Δε στο είχα πει βρε παλιόπαιδο; Δε σου είπα να
προσέχεις και να μην κάνεις ακροβατικά;». Ο μικρός χαμήλωσε τα μάτια του. Τον πήγε
στο γιατρό. Όχι σε έναν αλλά σε πέντε γιατρούς. «Δεν μπορούμε να κάνουμε τίποτα!»,
απάντησαν και οι πέντε. «Έχει χαλάσει για τα καλά. Θα γίνει καλά αλλά θα πρέπει να
περιμένετε να δέσει μόνο του». «Θα πονάει γιατρέ;», ρώτησε η μαμά. «Όχι, αλλά θα
πρέπει να το αφήσετε να δέσει μόνο του».
Γύρισαν σπίτι τρομερά απογοητευμένοι. «Πεινάω», φώναζε ο Δημητράκης και
έκλαιγε σε όλη τη διαδρομή για το σπίτι. Ο μπαμπάς ήταν ήδη σπίτι και τους περίμενε.
«Καλά που είσαστε. Ανησύχησα». Και ύστερα είδε το αγόρι κλαμένο και πρόσθεσε
ανήσυχα, «Καλά αγόρι μου, γιατί κλαίς, τι συμβαίνει;». Μόλις έμαθε τα νέα, ο μπαμπάς
πήρε ανήσυχος το αγοράκι του στην αγκαλίτσα του. Το εξέτασε προσεκτικά. «Εντάξει,
θα γίνεις γρήγορα καλά, μην ανησυχείς», του είπε αφού σιγουρεύτηκε ότι δεν είχε γίνει
κάποια μόνιμη ζημιά. «Ναι, μπαμπά», είπε ο πιτσιρίκος, «αλλά πως θα τρώω στο
μεταξύ;». Ο μπαμπάς του έκανε νόημα να περιμένει. Πήγε στο διπλανό δωμάτιο και
επέστρεψε γρήγορα κρατώντας ένα καλαμάκι. Ύστερα το έκοψε λίγο διαγώνια, για να το
κάνει κάπως μυτερό, και του το έδωσε. «Ορίστε», του είπε.
Το βράδυ ο μικρός, πριν πέσει για ύπνο, έφαγε του σκασμού. Με το καλαμάκι
τρυπούσε το δέρμα, έπινε όσο αίμα ήθελε και στη συνέχεια προχωρούσε σε άλλο σημείο.
«Μπράβο, μπαμπά, βρήκες καλή λύση στο πρόβλημά μου», είπε ο Δημητράκης στον
μπαμπά του αφού εκείνος του διάβασε το παραμυθάκι του. «Η κοιλίτσα μου δε χωράει
άλλο!». Ο μπαμπάς φίλησε τρυφερά το γιό του. «Να προσέχεις όμως λίγο περισσότερο
αγόρι μου. Μου το υπόσχεσαι;». «Ναι μπαμπά. Καληνύχτα» και γύρισε πλευρό για να
κοιμηθεί.
Και ζήσαν αυτοί καλά κι εμείς καλύτερα!

Μια φορά κι έναν καιρό, µέσα σ’ ένα θαυµάσιο 
παλάτι, ζούσε µια µικρή πριγκίπισσα που την 
έλεγαν Έλενα. Είχε ένα χαριτωµένο προσωπάκι µε 
µεγάλα γαλάζια µάτια και τα αυτιά της στόλιζαν 
σκουλαρίκια από λιλιπούτεια ροζ µαργαριτάρια. 
Στο λεπτό της χέρι φορούσε ένα βραχιολάκι που 
ήταν στολισµένο µε τυρκουάζ πέτρες. Και στα 
καστανόξανθα µαλλιά της µια µικρή κορώνα µε 
διαµαντάκια φανέρωνε πως ήταν πριγκίπισσα. 
Η µαµά της, η βασίλισσα Ευαγγελία, είχε 
φροντίσει να φοράει η µοναχοκόρη της πάντα τα 
ωραιότερα ρούχα. Μεταξωτά, µε µπόλικες πιέτες 
που την έκαναν να φουσκώνει σαν µπαλονάκι 
όταν φυσούσε αέρας κι εκείνη στροβιλιζόταν µε 
χαρά. Κεντηµένα µε υπέροχα σχέδια, µε ήλιους, 
πουλάκια, λουλούδια και µικρές µέλισσες. 
Ολόκληρη τη φύση τη συναντούσες στο φόρεµά 
της. 
Όµως παρόλα τα στολίδια της, η µικρή 
πριγκίπισσα δε φαινόταν ευτυχισµένη. 
Τριγυρνούσε θλιµµένη στους διαδρόµους του 
παλατιού και στον τεράστιο κήπο. Ολοµόναχη, 
αφού δεν είχε φίλες ή αδέρφια. 
«Πότε θα αποκτήσω παρέα, µαµά; ∆ε µου 
αρέσει καθόλου που είµαι µόνη µου! Τόσα 
παιχνίδια και να µην έχω µε ποιον να τα παίξω!» 
είπε µια µέρα στη µητέρα της παραπονεµένη. 
«Τι να την κάνεις την παρέα, αγαπηµένη µου 
κόρη; Εσύ δε χρειάζεσαι κανέναν! Εσύ είσαι η 
µοναδική πριγκίπισσα Έλενα! Έχεις εµάς που σε 
λατρεύουµε κι ένα παλάτι γεµάτο πολυτελή 
πράγµατα και πανέµορφα παιχνίδια που άλλοι δεν 
έχουν δει ούτε στα όνειρά τους! Να, κοίτα τι σου 
έφερα!» είπε ο πατέρας της που µόλις εκείνη τη 
στιγµή είχε γυρίσει από ένα ακόµη ταξίδι. 
Το δώρο που της έδωσε γελαστός ήταν µια 
κούκλα που µιλούσε. Το κοριτσάκι όρµησε στην 
αγκαλιά του µε ε λαχτάρα. 
«Καλώς ήρθες, µπαµπά µου! Όµως κι άλλη 
κούκλα; Έχω ένα σωρό!» απάντησε η Έλενα,
ωστόσο πήρε την κούκλα στα χέρια της, για να µη 
στεναχωρήσει τον πατέρα της, τον βασιλιά 
∆ηµήτριο, που τόσο την αγαπούσε. 
«Λοιπόν, µικρή µου, παίξε και µετά πλύνε τα 
χέρια σου για να φάµε! Η µαγείρισσα έφτιαξε 
µελιτζάνες µε κρέας, που είναι πολύ θρεπτικές» 
είπε η µητέρα της. 
«Μελιτζάνες; Ξέρεις ότι δε µου αρέσουν οι 
µελιτζάνες! Σιχαίνοµαι τις µελιτζάνες!» 
διαµαρτυρήθηκε µε πείσµα η Έλενα και στράβωσε 
το όµορφο µουτράκι της. 
«Οι µελιτζάνες είναι νόστιµες και πολύ 
θρεπτικές. Φάε, κοριτσάκι µου, να µεγαλώσεις, να 
κοκκινίσουν τα µαγουλάκια σου! Σε παρακαλώ! 
Είσαι τόσο αδύνατη και χλωµή!» έλεγε συνεχώς η 
µητέρα της στεναχωρηµένη. 
«∆ε θέλω, σου λέω! Προτιµώ να µείνω νηστική!» 
άρχισε τα κλάµατα εκείνη. 
«Αχ! Και να ήταν µόνο οι µελιτζάνες που δεν 
τρως!» αναστέναξε στεναχωρηµένη η µητέρα 
της. 
Αυτό γινόταν όλη την ώρα. Η Έλενα δεν έτρωγε 
και η µαµά της την κυνηγούσε στον κήπο να την 
ταΐσει το αυγό της, τη φρουτόκρεµα και το 
γιαουρτάκι της. Ιδιαίτερα όταν είχαν µελιτζάνες, η 
πριγκίπισσα δεν άνοιγε το στόµα της. Απέφευγε τη 
µαµά της κυνηγώντας τα παγώνια κι 
ανεβοκατεβαίνοντας στην τσουλήθρα. 
Μια µέρα που ο ήλιος χαµογελούσε, η µικρή 
πριγκίπισσα τριγυρνούσε ως συνήθως µόνη στον 
κήπο, µυρίζοντας τα λουλούδια του φράχτη που 
µοσχοβολούσαν. 
«Ψιτ, ψιτ!» ακούστηκε µια λεπτή φωνούλα. 
Η Έλενα κοίταξε παραξενεµένη γύρω της, µα 
δεν είδε κανέναν. 
«Ψιτ, κοριτσάκι, εδώ, εδώ!» συνέχισε η φωνή. 
Η µικρή πριγκίπισσα είδε τότε πως υπήρχε µια 
τρυπούλα στον φράχτη. Κοιτώντας προσεκτικά, 
διέκρινε το πρόσωπο ενός κοριτσιού. Πλησίασε 
µέχρι που ήρθε πολύ κοντά σε ένα ευχάριστο, 
παχουλό, ροδοκόκκινο προσωπάκι. ∆ύο τεράστια 
καστανά µάτια κι ένα πλατύ χαµόγελο την έκαναν 
να συµπαθήσει αµέσως αυτό το κορίτσι που ήταν 
στην ηλικία της. 
«Ποια είσαι;» τη ρώτησε γεµάτη περιέργεια. 
«Με λένε Ευτυχία και µένω εδώ παρακάτω σ’ 
ένα κτήµα µε την οικογένειά µου. Θέλεις να 
παίξουµε;» 
Η Έλενα µόνο που δε χοροπήδησε από τη χαρά 
της. Πρώτη φορά της ζητούσε ένα άλλο παιδάκι να 
παίξουν. 
«Ναι!» φώναξε ενθουσιασµένη. 
Έκανε χώρο µε τα χέρια της και στη στιγµή 
βγήκε από τον φράχτη χωρίς να την αντιληφθεί 
κανείς από το παλάτι. Με γρήγορες κινήσεις 
έβγαλε την κορώνα από τα µαλλιά της για να µην 
την αναγνωρίσουν, και την έβαλε στην τσέπη της. 
∆εν ήθελε να την κάνουν παρέα µόνο και µόνο 
επειδή ήταν η κόρη του βασιλιά. Ήθελε να τη 
δεχτούν σαν ένα οποιοδήποτε απλό κορίτσι. 
«Με λένε Έλενα!» είπε κι έδωσε το χεράκι της 
ευγενικά στη νέα της φίλη. 
«Εµένα Ευτυχία, όπως σου είπα. Έχω έρθει 
πολλές φορές εδώ για να παίξω, µα πρώτη φορά 
συναντάω άλλο κοριτσάκι. Θέλεις να πάµε στο 
κτήµα µας; Έχουµε κότες, πάπιες, σκύλο, γάτα και 
µια αγελάδα. Είναι εκεί και τα αδερφάκια µου. 
Τώρα που δεν έχουµε σχολείο, όλη µέρα 
τσαλαβουτάµε στα νερά της λιµνούλας και 
κυλιόµαστε στο χορτάρι». 
Η Έλενα δεν πίστευε στ’ αυτιά της. Παιχνίδια, 
παρέα, ζώα, λίµνη! Τα είχε ακούσει όλα αυτά, µα 
δεν τα είχε χαρεί ποτέ. 
«Πάµε!» είπε χαρούµενη. 
Τα δύο κορίτσια πιάστηκαν χέρι-χέρι και 
κατέβηκαν τρέχοντας την πλαγιά του λόφου όπου 
ήταν χτισµένο το παλάτι. Όταν έφτασαν στο σπίτι 
της Ευτυχίας, εκείνη φώναξε τα αδέρφια της και 
αµέσως µαζεύτηκε γύρω τους µια οµάδα από έξι 
χαµογελαστά και ροδαλά πιτσιρίκια. ∆έχτηκαν την 
Έλενα στην παρέα τους σαν να την ήξεραν 
χρόνια κι όλα µαζί έπαιξαν κρυφτό, κυνηγητό, 
σχοινάκι, αγαλµατάκια. Κυνήγησαν και τις κότες 
ξεκαρδισµένα στα γέλια. Κι όταν κατάκοπα δεν 
είχαν άλλη ανάσα, ξάπλωσαν στο χορτάρι να 
ξεκουραστούν. 
«Παιδιά, µεσηµέριασε, φτάνει τόσο παιχνίδι, 
ελάτε για φαγητό!» ακούστηκε µια γλυκιά φωνή. 
«Μαµά, να φάει µαζί µας και µια καινούρια φίλη 
µας, η Έλενα;» ρώτησε η Ευτυχία. 
«Μα φυσικά! Έλα, κοριτσάκι µου! Έχει µπόλικο 
φαΐ για όλους!» απάντησε η κυρία Ελπινίκη. 
Τα παιδιά κάθισαν στο µεγάλο ξύλινο τραπέζι 
κι άρχισαν να τρώνε ένα φαγητό που η Έλενα δεν 
είχε ξαναδεί. Το δοκίµασε και της φάνηκε 
υπέροχο! 
«Γιατί και η δική µου µαµά δε φτιάχνει τόσο 
νόστιµα φαγητά;» αναρωτήθηκε η Έλενα. 
«Σου αρέσει, κοριτσάκι µου;» ρώτησε η µαµά 
της Ευτυχίας. 
«Πολύ! Γεια στα χέρια σας, κυρία Ελπινίκη! Τι 
είναι;» 
«Παπουτσάκια!» 
Η Έλενα κρατήθηκε να µη γελάσει µε το 
περίεργο όνοµα του φαγητού. Μη φανεί πως 
κοροϊδεύει τη φιλόξενη κυρία! Είδε που τα 
υπόλοιπα παιδάκια φούσκωναν τα µαγουλάκια 
τους τρώγοντας ευχαριστηµένα κι έφαγε µε 
όρεξη όλη της τη µερίδα. 
Η µικρή πριγκίπισσα κοίταξε γύρω της. Το σπίτι 
της οικογένειας δεν ήταν µεγάλο και πολυτελές 
σαν το δικό της. Τα κοριτσάκια δε φορούσαν 
στολίδια σαν εκείνη. Όλα ήταν φτωχικά. Παιχνίδια 
δεν υπήρχαν. Ούτε πολλά έπιπλα. Μόνο τα 
απαραίτητα. Υπήρχαν όµως χαµόγελα και 
ροδοκόκκινα µάγουλα σε ευτυχισµένα πρόσωπα. 
Αυτά που ήθελε και η µαµά της να στολίζουν το 
πρόσωπο της µονάκριβης κόρης της. Σκέφτηκε τι 
ευτυχισµένη θα ήταν αν είχε κι εκείνη αδέρφια κι 
αναστέναξε. 
«Τι έχεις, κοριτσάκι µου;» ρώτησε η κυρία 
Ελπινίκη. 
«Να! Σκέφτοµαι πως πέρασα υπέροχα µαζί σας, 
µα πρέπει σε λίγο να γυρίσω στο σπίτι µου. Οι 
γονείς µου θα ανησυχούν». 
«Να έρχεσαι όποτε θέλεις, Έλενα! Αφού παίζεις 
τόσο όµορφα κι αγαπηµένα µε τα παιδιά µου, να 
έρχεσαι κάθε µέρα αν θέλεις! Να νιώθεις πως δεν 
είσαι µόνη σου, πως έχεις αδερφάκια εδώ!» 
«Σας ευχαριστώ πολύ! Είστε πολύ καλή, κυρία 
Ελπινίκη! Θα έρχοµαι!» είπε µε χαρά η Έλενα. 
Το αποµεσήµερο γύρισε και ο πατέρας, ο 
κύριος Χρήστος, από τη δουλειά του, κουρασµένος 
πολύ. Πριν καθίσει στο τραπέζι, φίλησε τη γυναίκα 
του και τα παιδιά του και καλοδέχτηκε τη µικρή 
τους φιλοξενούµενη. Η Έλενα παρατήρησε πως 
κούτσαινε και βάδιζε αργά. 
«Ο µπαµπάς µου έχει πρόβληµα µε το πόδι του», 
της ψιθύρισε στο αυτί η Ευτυχία. 
«Γιατί δεν πάει στον γιατρό;» ρώτησε η Έλενα. 
«Είναι πολύ ακριβή η θεραπεία. Όλη µέρα 
δουλεύει ο µπαµπάς µου για να φέρει χρήµατα. 
Είµαστε τόσα άτοµα, δεν περισσεύουν για 
εκείνον!» είπε η Ευτυχία στεναχωρηµένη και 
χαµήλωσε το κεφάλι της. 
«Έχετε όρεξη για µια βόλτα µε το κάρο;» 
ρώτησε κεφάτος ο µπαµπάς µόλις έφαγε. 
«Ναι!» πετάχτηκαν τα µικρά µε µια φωνή. 
«Πάµε! Ο κυρ-Ονούφριος θα χαρεί να 
κουβαλήσει τόσο χαρούµενη παρέα». 
Γύρισαν όλη την πλαγιά, πέρασαν γύρω-γύρω 
από τη λίµνη και σ’ όλη τη διαδροµή τα πιτσιρίκια 
τραγουδούσαν δυνατά για τον Ονούφριο, τον 
γάιδαρο µε τα µεγάλα αυτιά, για την πονηρή 
αλεπού και την πεταλούδα µε τα πολύχρωµα 
φτερά. 
Το βραδάκι που ο ήλιος κρύφτηκε πίσω από το 
ψηλό βουνό, η Έλενα ευχαρίστησε και χαιρέτησε 
την οικογένεια. Μετά πιάστηκαν µε την Ευτυχία 
χέρι-χέρι κι ανέβηκαν τον λόφο αργά. ∆εν ήθελαν 
να αποχωριστούν, τόσο ωραία είχαν περάσει, 
τόσο πολύ είχαν ταιριάξει. Σαν έφτασαν στον 
πυκνό λουλουδένιο φράχτη του παλατιού, η Έλενα 
αποχαιρέτησε µε ένα φιλί την Ευτυχία. 
«Θα παίξουµε αύριο πάλι;» 
«Και το ρωτάς; Καληνύχτα, φιλενάδα µου!» είπε 
η Ευτυχία και της ανταπόδωσε το φιλί. 
«Καληνύχτα, φιλενάδα!» είπε τρισευτυχισµένη 
η Έλενα. 
Μπήκε στον κήπο του παλατιού κι εκεί 
σταµάτησε απότοµα. Ο µπαµπάς και η µαµά της 
καθόντουσαν στη βεράντα και φαινόντουσαν 
πολύ στεναχωρηµένοι. 
«Πού χάθηκες όλη µέρα, παιδί µου;» τη ρώτησε 
η βασίλισσα Ευαγγελία καθώς την έσφιγγε στην 
αγκαλιά της. 
«Μην το ξανακάνεις αυτό, ποτέ! Κοντέψαµε να 
πεθάνουµε από την αγωνία µας! Πού ήσουν, πες 
µας!» τη µάλωσε πολύ θυµωµένος ο βασιλιάς 
∆ηµήτριος. 
«Σας ζητώ συγγνώµη! Ξέρω πως δεν έπρεπε να 
φύγω χωρίς την άδειά σας, όµως πέρασα την πιο 
όµορφη µέρα της ζωής µου! Γνώρισα την Ευτυχία 
µε τα πολλά αδερφάκια, κυνήγησα κότες, πέταξα 
πέτρες στη λιµνούλα τους, πήγα βόλτα µε τον 
κύριο Ονούφριο, έφαγα παπούτσια...» είπε 
ενθουσιασµένη η Έλενα. 
Οι γονείς της κοιτάχτηκαν παραξενεµένοι. 
Μετά ξέσπασαν σε γέλια. 
«Τι έφαγες, είπες; Παπούτσια;» 
«Ναι! Τα έφτιαξε η κυρία Ελπινίκη και ήταν 
πεντανόστιµα. Μαµά, να φτιάξεις κι εσύ! Αλλά 
στεναχωρήθηκα κιόλας επειδή ο κύριος Χρήστος 
είναι άρρωστος και δεν έχουν λεφτά για τον 
γιατρό». 
«Ένα-ένα πέστα µας! Μας µπέρδεψες!» 
Τότε η µικρή πριγκίπισσα διηγήθηκε στους 
γονείς της µε κάθε λεπτοµέρεια όλα τα γεγονότα 
της ηµέρας. 
«Θα µε συγχωρήσετε λοιπόν; Θα µπορέσω να 
πάω να ξαναδώ τους φίλους µου; Το θέλω τόσο 
πολύ! Είναι καταπληκτικοί όλοι τους! Και µη 
νοµίσετε πως µε έκαναν παρέα επειδή ξέρουν ότι 
είµαι πριγκίπισσα! Τίποτε δεν ξέρουν για µένα! 
Είναι απλώς καλοί κι ευγενικοί άνθρωποι. Είµαι 
πολύ ευτυχισµένη που βρήκα επιτέλους φίλους! Η 
Ευτυχία είναι το πιο γλυκό κορίτσι του κόσµου! Και 
να τη δεις, µαµά, έχει κόκκινα µαγουλάκια όπως 
θέλεις να έχω κι εγώ. Άµα τη γνωρίσεις, θα τη 
συµπαθήσεις αµέσως! Αν κάνω παρέα µαζί της, θα 
τρώω όλο το φαί µου, το υπόσχοµαι! Αλλά κι εσύ να 
κάνεις το φαγητό που µου άρεσε τόσο, ναι;» είπε 
µε µια ανάσα η Έλενα. 
«Ποιο φαγητό; Τα παπούτσια;» γέλασε η 
βασίλισσα Ευαγγελία. 
«Ναι!» 
«Όχι παπούτσια, αγάπη µου! Παπουτσάκια το 
λένε. Και ξέρεις από τι φτιάχνεται; Από 
µελιτζάνες!» 
«Τι; Αλήθεια, µαµά;» απόρησε η Έλενα. 
«Ναι, καλό µου! Από µελιτζάνες που τόσο 
επέµενα να δοκιµάσεις έστω µια φορά! Είδες που 
είχα δίκιο; Τι νόστιµες που είναι και τι έχανες τόσο 
καιρό µε το πείσµα σου;» 
«Ναι, µαµά! Συγγνώµη! Θα ακούω ό,τι µου λες!» 
είπε θλιµµένη η Έλενα κι έσκυψε το κεφαλάκι της. 
«Έλα, µη στεναχωριέσαι! Κατάλαβες πια πως 
ό,τι σου λέµε είναι γιατί σε αγαπάµε πολύ; Κι ας 
σε µαλώνουµε καµιά φορά! Να το θυµάσαι πάντα 
αυτό!» 
«Ναι, µαµά! Μανούλα, σε παρακαλώ, θα έρθεις 
κι εσύ αύριο να γνωρίσεις την Ευτυχία, την κυρία 
Ελπινίκη και τον κύριο Χρήστο;» 
«Φυσικά, αγάπη µου! Θέλω να τους 
ευχαριστήσω που έκαναν την κόρη µου τόσο 
ευτυχισµένη!» 
«Είναι πολύ φτωχοί, µαµά! Τα παιδιά δεν έχουν 
παιχνίδια. Εγώ έχω τόσα και δεν παίζω ποτέ µαζί 
τους. Τι θα έλεγες να τους τα χάριζα;» 
«Θα έλεγα πως είσαι ένα καταπληκτικό κορίτσι 
µε µια σπουδαία καρδιά. Μπράβο σου που το 
σκέφτηκες!» 
«Τέλεια! Πάω να ξεχωρίσω αυτά που δε 
χρειάζοµαι. Και φορέµατα έχω πολλά! Θέλω να τα 
µοιραστώ όλα µαζί τους. Εξάλλου τι αξίζουν τα 
πράγµατα όταν είναι κλεισµένα σε συρτάρια και 
ντουλάπες και δεν τα χαίρεται κανείς; Όταν άλλοι 
τα χρειάζονται τόσο πολύ κι εµάς µας 
περισσεύουν;» είπε η Έλενα κι ανέβηκε τρέχοντας 
τις µαρµάρινες σκάλες για το δωµάτιό της. 
«Θυµάσαι να ξαναείδες το παιδί µας τόσο 
χαρούµενο;» ρώτησε ο βασιλιάς τη γυναίκα του. 
«Όχι! Και φαντάσου, έκανα τα πάντα για να τη 
δω να χαµογελά! Τελικά φίλους χρειαζόταν το 
χρυσό µου! Γι’ αυτό δεν έτρωγε, η στεναχώρια 
έφταιγε. ∆ηµήτριε, πρέπει να βοηθήσουµε κι εµείς 
αυτήν την οικογένεια. Κανένας τους δε γνώριζε 
ότι η Έλενα είναι κόρη µας. Όσα έκαναν ήταν 
χωρίς να θέλουν να κερδίσουν κάτι, µόνο από την 
καλή τους την καρδιά». 
«Έτσι είναι Ευαγγελία µου! Θα τους 
φροντίσουµε οπωσδήποτε, είναι καθήκον µας! 
Όταν ο κόσµος υποφέρει, όλοι µας πρέπει να 
κάνουµε κάτι για να ελαφρύνουµε το βάρος που 
κουβαλάει», συµφώνησε εκείνος. 
Την άλλη µέρα, ενώ η κυρία Ελπινίκη άπλωνε 
ρούχα κι ο κύριος Χρήστος µαστόρευε κάτι, δεν 
πίστευαν στα µάτια τους καθώς η βασιλική άµαξα 
σταµάτησε έξω από την αυλή τους. Η µικρή 
πριγκίπισσα κατέβηκε χαρωπή κι έτρεξε κοντά 
τους. Η Ευτυχία έτρεξε κι αυτή κι αγκάλιασε τη 
φίλη της. 
«Μα, εσύ, εσύ είσαι
…» έχασε τα λόγια της η 
Ευτυχία. 
«Ναι, εγώ είµαι!» γέλασε η Έλενα. 
Πέρασαν την ηµέρα όλοι µαζί. Ο βασιλιάς 
ζήτησε να µάθει τι πρόβληµα είχε το πόδι του 
κυρίου Χρήστου και φρόντισε να πάει αµέσως για 
θεραπεία ο πατέρας της Ευτυχίας. Η Έλενα 
µοίρασε στα παιδιά τα ρούχα και τα παιχνίδια που 
τους είχε φέρει. Μαζεύτηκαν κι άλλα πιτσιρίκια από 
τη γειτονιά κι άρχισαν να παίζουν όλα µαζί 
ενθουσιασµένα. 
«Πώς να σας ευχαριστήσουµε για το καλό που 
µας κάνατε, Μεγαλειοτάτη;» ρώτησε µε δάκρυα 
στα µάτια η κυρία Ελπινίκη. 
«Απλώς να µου µάθεις τη συνταγή για τα 
παπουτσάκια που έφαγε και ξετρελάθηκε η κόρη 
µου!» είπε η βασίλισσα γελώντας. 
«Τώρα πια δε θα ξαναπαραπονεθώ, θα τρώω 
όλα τα φαγητά! Και πρώτες και καλύτερες τις 
µελιτζάνες! Που είναι και τόσο θρεπτικές, ε µαµά;» 
δήλωσε η Έλενα. 
«Ναι, πριγκίπισσά µου, καλά θα κάνεις! 
Υπάρχουν άνθρωποι στην πόλη µας που θα ήταν 
πολύ ευχαριστηµένοι να έχουν έστω ένα πιάτο φαΐ 
στο τραπέζι τους. Ξέρεις, γλυκιά µου, πόσοι 
πεινάνε;» είπε στεναχωρηµένη η κυρία Ελπινίκη. 
«Αλήθεια, κυρία Ελπινίκη; Ποτέ δεν το 
φαντάστηκα αυτό!» είπε µε έκπληξη η πριγκίπισσα. 
«Αλήθεια! Να, εδώ πιο κάτω, υπάρχουν δύο 
παιδάκια που ζουν µε τη γιαγιά τους επειδή οι 
γονείς τους πέθαναν. Η γιαγιά δεν µπορεί να 
δουλέψει και να βγάλει χρήµατα οπότε 
καταλαβαίνετε πόσο δύσκολα περνάνε. Όλη η 
γειτονιά τους βοηθάει, τους πάει φαγητό, αλλά και 
πάλι είναι πολύ δύσκολη η κατάσταση. Τα παιδιά 
χρειάζονται ρούχα, παπούτσια, βιβλία κι ένα σωρό 
πράγµατα ακόµη. Κι όταν πεθάνει η γιαγιά, τι θα 
απογίνουν τα ορφανά;» αναρωτήθηκε η κυρία 
Ελπινίκη. 
«Κι εδώ πιο πάνω, ζει ο κυρ-Γιάννης µε την 
οικογένειά του που τις προάλλες κάηκε το σπίτι 
τους και δεν του περισσεύουν χρήµατα για να 
χτίσει καινούριο. Τώρα µένουν στα χαλάσµατα, 
αλλά όταν έρθει ο χειµώνας τι θα γίνει; Πώς θ’ 
αντέξουν το κρύο και τις βροχές χωρίς στέγη 
πάνω από τα κεφάλια τους;» συµπλήρωσε ο κύριος 
Χρήστος. 
«Είναι κι ο παππούς Ηλίας εδώ απέναντι, που ζει 
µόνος. Προχθές γλίστρησε κι έσπασε το πόδι του. 
∆υσκολεύεται πάρα πολύ ο καηµένος αφού δεν 
έχει κανέναν στον κόσµο για να τον φροντίσει», 
είπε θλιµµένη η Ευτυχία. 
Ο βασιλιάς και η βασίλισσα άκουγαν πολύ 
προσεκτικά. Οι γονείς της Ευτυχίας τούς εξήγησαν 
όλα τα προβλήµατα που είχαν οι άνθρωποι της 
πόλης. Και η Έλενα άκουγε µε το στόµα ανοιχτό 
από την έκπληξη. ∆ε φανταζόταν ότι υπάρχει 
τόσος πόνος στον κόσµο. Νόµιζε πως η µόνη 
δυστυχία είναι να σε πιέζουν να φας µελιτζάνες. 
Σαν βράδιασε, η βασιλική οικογένεια γύρισε 
στο παλάτι .Η Έλενα πήγε για ύπνο κατάκοπη, οι 
γονείς της όµως έµειναν ξάγρυπνοι συζητώντας 
µέχρι τα χαράµατα. Και αποφάσισαν πως όλα πια 
θα άλλαζαν στο βασίλειο για να καλυτερέψει η 
ζωή των υπηκόων τους. 
Πράγµατι, η βασίλισσα έκανε συχνές 
επισκέψεις στα σπίτια της πόλης για να δει αν οι 
άνθρωποι χρειάζονται τρόφιµα, ρουχισµό και 
φάρµακα. Ο βασιλιάς φρόντισε ώστε να έχουν 
όλοι δουλειά. Επισκεπτόταν τα µαγαζιά και τα 
χωράφια κι έλεγχε ποιοι είχαν ανάγκη από 
βοήθεια. Τους έδινε χρήµατα ώστε να αγοράζουν 
τα χρειαζούµενα υλικά. Έχτισε ένα 
ορφανοτροφείο για τα παιδιά χωρίς γονείς κι ένα 
γηροκοµείο για τους ηλικιωµένους που ζούσαν 
µόνοι. 
Όσο για την πριγκίπισσα Έλενα, έγινε η 
αγαπηµένη όλων. ∆εν άφησε κανένα παιδάκι 
παραπονεµένο, σε όλα µοίρασε ρούχα και 
παιχνίδια. Και µε δική της πρόταση, φτιάχτηκε ένα 
υπέροχο καινούριο σχολείο και µια τεράστια 
παιδική χαρά. Επίσης, µια µεγάλη βιβλιοθήκη για να 
περνούν τις ελεύθερες ώρες τους τα παιδιά µετά 
το παιχνίδι. 
∆εν υπήρχε πια δυστυχία στην πόλη αυτή. 
Εξαφανίστηκε όταν εµφανίστηκε η αγάπη και η 
φροντίδα του ενός ανθρώπου για τον άλλο. 
Τον επόµενο χρόνο ήρθε στον κόσµο ακόµη 
µια πριγκίπισσα, η µικρή χαριτωµένη Χρύσα. Η 
Έλενα ήταν τρισευτυχισµένη που είχε πια παρέα 
µια υπέροχη αδερφούλα! 
Τα δύο κορίτσια και η Ευτυχία µε τ’ αδέρφια 
της έγιναν αχώριστοι φίλοι και καθηµερινά 
ξεσήκωναν τον κόσµο µε τα παιχνίδια και τις 
χαρούµενες φωνές τους. 
Κι έζησαν αυτοί καλά κι εµείς καλύτερα! 
Κι αν το πιστέψεις το παραµύθι αυτό και κάνεις 
κι εσύ καλό για όσους είναι γύρω σου, ακόµη κι αν 
δεν είσαι πριγκίπισσα ή βασιλιάς, πού ξέρεις; 
Μπορεί µε τη µικρή σου βοήθεια, αυτός ο κόσµος 
να γίνει καλύτερος! 

Μια φορά κι έναν καιρό σ΄ ένα τόπο μακρινό, τη Ζαμζαμοχώρα,
ζούσαν πολλά μικρά, όμορφα, πράσινα ξωτικά. Εκεί ζούσε κι ένα
μικρό, όμορφο, πράσινο ξωτικάκι ο Ζαμ-Zαμ.
Ο Ζαμ-Zαμ, αν και ήταν ξωτικάκι κι όχι άνθρωπος, έκανε ό,τι κάνουν όλα τα παιδάκια, ζούσε με τους γονείς του, πήγαινε σχολείο και του άρεσε πολύ να παίζει με τα παιχνίδια και τους
φίλους του.
Πιο πολύ απ’ όλα όμως του άρεσε να πηγαίνει στη θάλασσα.
Εκεί έτρωγε το κολατσιό του χαζεύοντας τα κύματα ώρες ολόκληρες. Ξέρετε όμως και κάτι άλλο; Ο Ζαμ-Zαμ, όπως κι όλα τα
ξωτικά, είχε μια μαγική δύναμη! Η δική του μαγική δύναμη ήταν
να περπατάει πάνω στο νερό. Κάθε φορά που φώναζε «Ζαμ!»
μπορούσε να περπατάει πάνω στη θάλασσα χωρίς να βουλιάζει.
Πηδούσε πάνω από τα κύματα, έβλεπε από κοντά τα ψάρια και
χαιρότανε πολύ.
Μια μέρα από τις πολλές, ο Ζαμ-Zαμ έπαιζε στη θάλασσα
ώσπου είδε ένα μεγάλο πορτοκαλί αντικείμενο! 
-“Μα τι να είναι αυτό το γυαλιστερό πράγμα;” Αναρωτήθηκε. “Λες
να είναι φάλαινα; Μπα! Οι φάλαινες δεν είναι πορτοκαλί ….”
Χωρίς να χάσει ευκαιρία, ο Ζαμ-Zαμ φώναξε δυνατά «Ζαμ!» κι
άρχισε να περπατάει πάνω στη θάλασσα για να δει τι είναι αυτό
το περίεργο και αλλόκοτο αντικείμενο.
Αν και είχε λαχανιάσει, ο Ζαμ-Zαμ περπατούσε όσο πιο γρήγορα
μπορούσε γιατί η αγωνία του ήταν πολύ μεγάλη. Επιτέλους,
έφτασε κοντά στο πορτοκαλί αντικείμενο και τι να δει; Ήταν μια
βάρκα όπου κοιμόντουσαν τρία μικρά, ταλαιπωρημένα ξωτικάκια! Ο Ζαμ-Zαμ φοβήθηκε! Τα ξωτικά αυτά δεν ήταν από τη Ζαμζαμοχώρα, ήταν φανερό αυτό, γιατί δεν ήταν πράσινα όπως
αυτός. Το ένα ήταν κόκκινο, το άλλο ήταν μπλε και το άλλο κίτρινο. Ο Ζαμ-Zαμ υπέθεσε ότι το καθένα ξεκίνησε το ταξίδι του
από διαφορετική χώρα! Ο Ζαμ-Zαμ έκανε ησυχία για να μη τα
ξυπνήσει και κάθισε πάνω σ’ ένα κυματάκι να σκεφτεί … 
-“Τι είναι τώρα τούτα τα μικρά πλασματάκια;” Αναρωτήθηκε.
“Λες να μου κάνουν κακό; Πως είναι έτσι διαφορετικά; Που θα
μείνουν όταν φτάσει η βάρκα στη στεριά; Λες να μου πάρουν
τα παιχνίδια; Και τους φίλους μου;”
Όλες αυτές οι κακές σκέψεις και άλλες πολλές περνούσαν από
το μυαλό του Ζαμ-Zαμ, όπως κι όλες αυτές οι παράδοξες σκέψεις που περνούν κι από το δικό μας μυαλό κάθε φορά που συναντάμε κάποιον καινούριο, άγνωστο, διαφορετικό από εμάς,
άνθρωπο.
Ο Ζαμ-Zαμ δεν ήθελε να ρισκάρει την τακτοποιημένη ζωή του
βοηθώντας τα. Αποφάσισε λοιπόν, να επιστρέψει στο σπίτι του
αφήνοντας τα ξωτικάκια ανυπεράσπιστα και μόνα. Καθώς γύριζε πίσω, όμως, αισθάνθηκε τα πόδια του βαριά, ένιωσε ένα
σφίξιμο στο στομαχάκι και η καρδούλα του χτυπούσε τόσο δυνατά που νόμιζε ότι θα σπάσει! Βαθιά μέσα του ήξερε ότι δεν
ήθελε να αφήσει τα ξωτικά μόνα τους, ήταν μικρά και απροστάτευτα και, επιπλέον, φαίνονταν πεινασμένα και κουρασμένα.
Και η αλήθεια είναι ότι είχαν τόσο, μα τόσο γλυκά μουτράκια!
Θυμήθηκε τη μαμά του που του έλεγε πάντα να βοηθάει όλα τα
πλάσματα της γης που βρίσκονται σε ανάγκη! Και σίγουρα τα
μικρά ξωτικάκια βρίσκονταν σε μεγάλη ανάγκη! Άσε που τον
έτρωγε η περιέργεια να μάθει από πού ήταν και πως βρέθηκαν
εκεί. Δεν υπήρχε λόγος να φοβάται, τα ξωτικάκια ήταν τόσο
αθώα, είχαν μόνο λίγα πράγματα σε μια μικρή βαλίτσα, δεν φαίνονταν καθόλου επικίνδυνα ….
Ο Ζαμ-Zαμ έσπρωξε σιγά-σιγά τη βάρκα προς την ακτή και κάθισε δίπλα στα ξωτικάκια όσο τα περίμενε να ξυπνήσουν …
Μετά από καμιά ωρίτσα, το ένα ξωτικάκι ξύπνησε. Μόλις είδε
τον Ζαμ-Zαμ άρχισε να φωνάζει σε μια γλώσσα ακαταλαβίστικη.
Ξύπνησαν τότε και τα άλλα ξωτικά και άρχισαν να κλαίνε φοβισμένα. Ο Ζαμ-ζαμ σάστισε, δεν ήξερε τι να κάνει! Τούς μιλούσε
και τούς έλεγε ότι ήθελε να τα βοηθήσει, αλλά τα ξωτικά μιλούσαν το καθένα διαφορετική γλώσσα, πολύ διαφορετική από τα
ζαμζανίστικα. 
Τότε ο έξυπνος Ζαμ-Zαμ τους έδωσε το κολατσιό του και τη ζακέτα του για να τούς δείξει ότι θέλει να τα βοηθήσει. Εκείνα τότε
σταμάτησαν να κλαίνε, κάτι είπαν, το καθένα στη γλώσσα του,
που ο Ζαμ-Zαμ δεν κατάλαβε … Ξαφνικά το κόκκινο ξωτικάκι φώναξε «Καμ!», έγινε ένα μαγικό κι άρχισε να μιλάει Ζαμζανίστικα.
-“Μιλάς Ζαμζανίστικα;” ρώτησε ο Ζαμ-Zαμ.
- “Είμαι ξωτικό και το μαγικό μου είναι να μιλάω σε όλες τις
γλώσσες του κόσμου! Οπότε, ναι, μπορώ να μιλάω ζαμζανίστικα”.
- “Το δικό μου μαγικό είναι να περπατάω στο νερό χωρίς να βουλιάζω … Πώς σας λένε; Από πού είστε;”
Τα άλλα δύο ξωτικάκια δε μιλούσαν ζαμζανίστικα, μόνο χαμογελούσαν και έλεγαν στο κόκκινο ξωτικό, που εκτελούσε χρέη
διερμηνέα, τι να λέει εκ μέρους τους.
- “Εγώ είμαι ο Καμ-Kαμ”, λέει το κόκκινο ξωτικό, “είμαι από την
Καμκαμοχώρα, από εδώ είναι η μπλε φίλη μου, τη λένε Μπεμμπεμ και έρχεται από τη Μπεμμπεμοχώρα και δίπλα της στέκεται ο κίτρινος Κιμ-Kιμ από την Κιμκιμοχώρα. Οι χώρες μας
βρίσκονται μακριά, πολύ μακριά, στην άλλη άκρη της θάλασσας
και δυσκολευτήκαμε πολύ να φτάσουμε εδώ …”
- “Εγώ είμαι ο Ζαμ-Zαμ κι εδώ είναι η χώρα μου, η Ζαμζαμοχώρα. Μα τι κάνετε εδώ; Και που είναι οι γονείς σας; Γιατί ταξιδεύετε μόνα σας;”
Τα μικρά, όμορφα, διαφορετικά ξωτικάκια άρχισαν να κλαίνε ….
“Δεν ξέρουμε που είναι οι γονείς μας, χωριστήκαμε λίγο πριν
μπούμε στη βάρκα! Φύγαμε με τη βία από τις χώρες μας γιατί
εκεί κινδυνεύαμε. Φτάσαμε στη θάλασσα με πολύ κόπο και
αγωνία, πεινασμένοι και ταλαιπωρημένοι και τελικά χαθήκαμε
μέσα στην αναστάτωση χωρίς να το καταλάβουμε …”
“Λυπάμαι πολύ για τους γονείς σας, καλά μου ξωτικάκια! Αλλά
να έχετε πίστη ότι θα τους βρείτε. Μπορεί και εκείνοι να φτάσουν ή να έχουν ήδη φτάσει στη Ζαμζαμοχώρα με τη βάρκα
τους. Αν τους δω να καταφτάνουν, σας υπόσχομαι να τους
βγάλω στη στεριά, όπως έβγαλα και εσάς, και θα είστε πάλι όλοι
μαζί. Όμως δεν καταλαβαίνω, είπατε ότι κινδυνεύατε στη χώρα
σας γι’ αυτό φύγατε. Από τι κινδυνεύατε; Ποιος σας απειλούσε;”
- “Οι χώρες μας, η δική μου και της Μπεμ-Mπεμ και του Κιμ-Kιμ
είναι δίπλα η μία στην άλλη …”
“Όλοι ζούσαμε χαρούμενοι και ευτυχισμένοι, χωρίς σκοτούρες,
όπως όλα τα ξωτικά που ζουν στον υπόλοιπο ειρηνικό κόσμο.
Ώσπου μια μέρα ένα μαύρο σύννεφο κάλυψε τον ουρανό και
μαζί με αυτό ήρθαν στρατιώτες που άρχισαν να πυροβολούν,
να ρίχνουν βόμβες και να γκρεμίζουν τις πόλεις μας. Τον λόγο
ποτέ δεν τον γνωρίσαμε. Το μόνο που ξέρουμε είναι ότι χάσαμε
τα σχολεία μας, τα σπίτια μας, τις παιδικές χαρές, τους φίλους
μας … Δε γινόταν να ζούμε άλλο εκεί, έπρεπε να φύγουμε όσο
πιο γρήγορα μπορούσαμε για να σώσουμε τη ζωή μας.”
“Όλοι σκορπιστήκαμε από δω κι από κει. Οι περισσότεροι, όμως,
προτιμήσαμε να έρθουμε στη Ζαμζαμοχώρα. Είχαμε μάθει ότι
είναι μια χώρα γεμάτη ήλιο που περιτριγυρίζεται από μια γαλάζια, διάφανη θάλασσα που έχει ξωτικά φτωχά, αλλά τίμια, γελαστά και πάντα πρόθυμα να βοηθούν τους αδύναμους και τους
αδικημένους …”
Ο Ζαμ-Zαμ δεν πίστευε στα αυτιά του, όλα όσα άκουγε νόμιζε
ότι γίνονται μόνο στα παραμύθια και την τηλεόραση …. δεν
ήθελε καν να φανταστεί τι θα έκανε αν βρισκόταν στη θέση των
μικρών ξωτικών …. Δεν μίλησε όμως, συνέχισε να ακούει όλα
όσα διηγούνταν ο Καμ-Kαμ.
“Οι γονείς μας και εμείς πήραμε από τα σπίτια μας μόνο λίγα
πράγματα και φύγαμε ... Περάσαμε βουνά, ποτάμια, φράχτες
όμως σε όποια διπλανή χώρα κι αν πηγαίναμε, συναντούσαμε
την ίδια κατάσταση. Πόλεμος παντού”. 
“Η μόνη λύση σωτηρίας ήταν να περάσουμε τη θάλασσα. Εκεί
οι στρατιώτες δεν μπορούσαν να φτάσουν. Ίσως και να μην τους
επιτρεπόταν. Η θάλασσα ήταν ο δρόμος προς την ειρήνη. Αλλά
δεν είχαμε βάρκα, ούτε κολύμπι ξέραμε. Δώσαμε όσα λεφτά είχαμε σε ένα ύπουλο ξωτικό για να μας περάσει με ασφάλεια
στην Ζαμζαμοχώρα. Αλλά αυτό μας στρίμωξε πολλά ξωτικά σε
επικίνδυνες βάρκες κι έτσι χάσαμε τους γονείς μας. Πολλές
μέρες πολεμούσαμε στην άγρια θάλασσα και τα κύματα ήταν
μεγάλα. Κάποια ξωτικά έπεσαν στη θάλασσα, δεν ήξεραν κολύμπι και χάθηκαν ….. Εμείς ευτυχώς σωθήκαμε γιατί μας βρήκες εσύ”.
- “Όλα αυτά που λες είναι τρομερά! Αλλά γιατί σας πολεμούν
οι στρατιώτες, μήπως κάνατε κάτι κακό;”
-“ Δεν κάναμε τίποτα κακό, ζούσαμε όπως ζείτε κι εσείς, απλά
και ειρηνικά, αλλά ο πόλεμος δεν έχει γιατί και πως. Κανένας
πόλεμος δεν είναι καλός ούτε δίκαιος και το μόνο που κάνει
είναι να φέρνει καταστροφές στις ζωές και στις ψυχές …” 
Ο Ζαμ-Zαμ δε μίλησε, είχε νυχτώσει πια και ήξερε ότι πρέπει να
επιστρέψει στο σπίτι του γιατί οι γονείς του θα τον έψαχναν. Τι
θα γινόταν όμως με τα ξωτικάκια; Δε χρειαζόταν δεύτερη
σκέψη! Θα τα έπαιρνε μαζί του στο σπίτι!
Μόλις είδαν οι γονείς του Ζαμ-Zαμ τα ξωτικάκια έμειναν με το
στόμα και τα μάτια ορθάνοιχτα, αλλά ο Ζαμ-Zαμ τους εξήγησε
τι είχε γίνει και αποφάσισαν όλοι μαζί να φιλοξενήσουν τα ξωτικάκια στο σπίτι τους όχι μόνο εκείνο το βράδυ, αλλά για όσο
χρειαζόταν. Έφαγαν όλοι μαζί, έπαιξαν χαρούμενοι και μετά
έστρωσαν για να κοιμηθούν τα ξωτικάκια στο δωμάτιο του ΖαμZαμ για να μην φοβούνται μόνα στον ξενώνα. 
Όταν η μαμά του Ζαμ-Zαμ πήγε να σκεπάσει τον Ζαμ-Zαμ και τα
ξωτικάκια για να κοιμηθούν, o Ζαμ-Zαμ τη ρώτησε αν μπορούσαν οι νέοι του φίλοι να μείνουν εκεί για πάντα…
“Ζαμ-Zαμ, να ξέρεις πως είμαι πολύ περήφανη για σένα γιατί
βοήθησες τα ξωτικάκια που είχαν τόση ανάγκη. Θα τα φιλοξενήσουμε εδώ για όσο χρειάζεται, αλλά να ξέρεις πως όταν γίνεται ένας πόλεμος οι πρόσφυγες είναι χιλιάδες και δυστυχώς δε
θα χωρούν όλοι σπίτι μας”.
- “Πρόσφυγες; Τι είναι οι πρόσφυγες; Τι σημαίνει αυτή η περίεργη και κακόηχη λέξη;”
- “Ναι, τα ξωτικάκια μας είναι πρόσφυγες και πρόσφυγες είναι
εκείνοι που φεύγουν αναγκαστικά από τη χώρα τους γιατί εκεί
κινδυνεύουν. Όπως οι νέοι μας φίλοι …”
- “Δηλαδή θα έρθουν και άλλοι πρόσφυγες, μαμά;”
- “Ναι αγόρι μου, δυστυχώς ναι, αλλά κοιμήσου τώρα…. Και θα
τα πούμε το πρωί.”
Το άλλο πρωί που ξύπνησε ο Ζαμ-Zαμ, άνοιξε το παράθυρο και
τι να δει;;;;
Όλη η θάλασσα ήταν γεμάτη από βάρκες που μέσα είχαν εκατοντάδες, χιλιάδες ξωτικά, χτυπημένα και ταλαιπωρημένα και
κρύωναν. Ξωτικά, όπως ο Καμ-Kαμ, η Μπεμ-Mπεμ και ο Κιμ-Kιμ,
που δεν είχαν τίποτα και χρειάζονταν πολλή βοήθεια. Και πολλή
πολλή αγάπη.
Ο Ζαμ-Zαμ ήξερε πως κάτι έπρεπε να σκεφτεί και αυτός και όλοι
οι κάτοικοι της Ζαμζαμοχώρας και της Γης για να βοηθήσουν
τους πρόσφυγες. Δεν θα το άφηνε έτσι … Έπρεπε να ενωθούν
πολλοί, όλοι μαζί για να βοηθήσουν, το έκανε σκοπό της ζωής
του αυτό ο Ζαμ-Zαμ. Μα για αρχή, ο Ζαμ-Zαμ έκανε μια ευχή:
όλοι μαζί να κάνουμε τα πάντα ώστε μέχρι την επόμενη χρονιά
να μην υπάρχει κανένα προσφυγάκι!

Στα βάθη της θάλασσας ζούσε από τους αρχαίους
χρόνους η πεντάμορφη Ιάνθη, μια από τις κόρες του
Μεγάλου Ωκεανού. Προστάτευε τα αλμυρά νερά και
όλα τα πλάσματα που ζούσαν σ’ αυτά.
Κάθε αυγή έβγαινε σ’ ένα ήσυχο, απάνεμο ακρογιάλι, κοντά στη Χώρα των Μεγαπτέρων Φαλαινών,
άπλωνε τα γαλάζια της μαλλιά, που έφταναν μέχρι
πέρα μακριά στον ορίζοντα, και απολάμβανε το δροσερό πρωινό αεράκι.
Μπροστά της απλώνονταν οι πολλές θαλασσοχώρες. Η Δελφινοχώρα, η Φαλαινοχώρα, η Χώρα των
Χελιδονόψαρων, των Φεγγαρόψαρων και πολλές άλλες. Ήταν ευχαριστημένη με την ειρήνη που επικρατούσε.
Δεν ήταν όμως πάντα έτσι… Θυμήθηκε… και το πρόσωπό της σκοτείνιασε, ότι πριν από
πολλά χρόνια τα πλάσματα που ζούσαν στα αλμυρά νερά πολεμούσαν μεταξύ τους και πολλά
είχαν χαθεί για πάντα σ’ αυτούς τους πολέμους. Αμέτρητα θαλάσσια λιβάδια είχαν, επίσης,
καταστραφεί.
Τότε η Ιάνθη για να σταματήσει εκείνους τους πολέμους αναγκάστηκε να παγώσει τα νερά. Τα όπλα των ψαριών, που πολεμούσαν μεταξύ τους, κρυστάλλωσαν. Μύτες, ρύγχη, πτερύγια, όλα πάγωσαν. Έτσι σταμάτησαν εκείνοι οι πόλεμοι.
Όταν, όμως, η Ιάνθη προσπάθησε να ζεστάνει ξανά τα νερά, για να συνεχιστεί η ζωή, δεν
τα κατάφερε. Ζήτησε, τότε, βοήθεια από τον φίλο της, τον Ήλιο, που έστειλε τις πιο ζεστές
αχτίνες του στα παγωμένα βάθη των ωκεανών. Έτσι ξεκίνησε πάλι η ζωή στα γαλανά νερά.
Αυτά σκεφτόταν η Ιάνθη όταν ξαφνικά άκουσε μια κραυγή κοντά στη Φαλαινοχώρα.
-Φύυυγετεεε!». 
Ήταν η φωνή της Ρέγγας της Καπνιστής, που ήταν αγαπητή σε όλους, αλλά και πολύυυ κουτσομπόλα. Τα νέα, όλων των 
θαλασσοχωρών, εκείνη τα μάθαινε πρώτη και τα διέδιδε παντού και πολύ γρήγορα μάλιστα. 
Είχε μάθει ότι οι Αγριοκαρχαρίες οι Λαίμαργοι ήθελαν τη χώρα των φαλαινών. Γι’ αυτό η Ρέγγα η Καπνιστή πήγε με φόρα στη Φαλαινοχώρα και τρέχοντας πάνω κάτω φώναζε:
-Φαλαινοχωρίιιτεεες φύυυγετεεε. Μια μαύρη κηλίδα απλώνεται παντούουου. Οι Αγριοκαρχαρίες θα σας πολεμήσουν, τη 
χώρα σας θέλουν ν’ αποκτήσουν.
Ήταν πολύ πρωί! Όλοι ροχάλιζαν στη Φαλαινοχώρα. Δεν είχαν καταλάβει ότι γιγαντιαία, οξύθυμα χταπόδια και κολοσσιαία, δεκάποδα καλαμάρια την είχαν περικυκλώσει κι έριχναν πηχτό μελάνι, σχηματίζοντας μια μαύρη κηλίδα.
-Ρίξτε εδώ, ρίξτε εκεί, φώναζαν όλα μαζί, ρίξτε και παραπέρα!
Οι Μεγαπτέρες Φάλαινες, αγουροξυπνημένες, πεταχτήκαν έξω αλαφιασμένες και ρωτούσαν τη Ρέγγα τι συμβαίνει.
-Οι Αγριοκαρχαρίες οι Λαίμαργοι θέλουν τη χώρα σας, γιατί είναι πολύ πλούσια. Γι’ αυτό σας κήρυξαν πόλεμο κι έστειλαν
τα καλαμάρια και τα χταπόδια να ρίξουν το μελάνι τους για να σας καταστρέψουν.
-Και γιατί αυτά συμμάχησαν με τους Αγριοκαρχαρίες;
-Γιατί υποσχέθηκαν να τους δώσουν τα καλύτερα θαλασσομεζεδάκια, αν τους βοηθήσουν να σας κατακτήσουν. Πρέπει να
φύγετε το γρηγορότερο. Μπορείτε να πάτε στη Φιλόξενη Χώρα των Μεσοπέλαγων Δελφινιών μέχρι να περάσει το κακό.
-Ευχαριστούμε. Δεν θα ξεχάσουμε ποτέ, το καλό που μας κάνεις!
-Να προσέχετε. Πάω να ειδοποιήσω την Ιάνθη την προστάτιδά μας για το κακό που σας βρήκε, είπε η Ρέγγα η Καπνιστή κι
έφυγε.
Οι φάλαινες δεν ήθελαν ν’ αφήσουν τη χώρα τους, που ήταν ανάμεσα σε κοράλλια, πολύχρωμα φύκια και αιώνια νερά. Ζούσαν ευτυχισμένες εκεί. Ο κίνδυνος, όμως, ήταν μεγάλος! Τα παραμύθια σταμάτησαν, τα τραγούδια βουβάθηκαν, τα φαλαινοπαιδάκια δεν
έπαιζαν πια στους θαλασσοδρόμους.
Φόοοβος! Παντού φόβος!
Το θέμα ήταν σοβαρό! Οι φάλαινες, συμβούλιο έκαναν κλειστό κι αποφάσισαν ότι έπρεπε να φύγουν για να σωθούν.
Ετοιμάστηκαν γρήγορα και ξεκίνησαν για
το μακρύ ταξίδι της μεγάλης πορείας στα επικίνδυνα νερά, παίρνοντας μαζί τους τα τελείως απαραίτητα. Μερικά φαλαινοπαιδάκια
πήραν το αγαπημένο τους παιχνίδι. Ένα κουνιστό αλογάκι της θάλασσας ή ένα κοραλλένιο κουβερτάκι.
Μέχρι τώρα μετανάστευαν με ηρεμία, για
να βρουν τροφή και να γεννήσουν τα μωρά
τους. Τώρα έπρεπε να φύγουν, κρυφά και
γρήγορα, για να σωθούν. Μπροστά και πίσω
από την αγέλη κολυμπούσαν οι φαλαινομεγάλοι και στη μέση είχαν τα φαλαινοπαιδάκια
για να τα προστατεύουν.
Ενώ κολυμπούσαν… κολυμπούσαν… ξαφνικά τα νερά αφρίσαν…
…και μπροστά τους πεταχτήκαν οι Οξύρυγχοι Ξιφίες και οι Πάνοπλοι Αστακοί.
-Πού πάτε; ρώτησε άγρια ο αρχηγός τους.
-Μακριά, πολύ μακριά! Εκεί, που πόλεμος να φτάσει δεν μπορεί και τα παιδιά μας θα είναι ασφαλή, είπε θαρραλέα ο Φάλαινος ο Κητώδης, ο αρχηγός της Φαλαινοχώρας.
-Δεν μπορείτε να προχωρήσετε. Όλοι οι δρόμοι είναι κλειστοί, ούρλιαξε ο αρχηγός των Ξιφιών. Οι φάλαινες φοβήθηκαν, έκαναν μεταβολή κι απομακρύνθηκαν.
-Τι θα κάνουμε τώρα; Από πού θα πάμε στη Χώρα των Μεσοπέλαγων Δελφινιών; μουρμούρισαν αναστατωμένες.
Τότε εμφανίστηκε μπροστά τους, λυγιστή και κουνιστή, η Σουπιά η Αόρατη η Μεταφορέας. Ήταν ντυμένη στα κόκκινα κι
ήταν όλο χαμόγελα. -Πού πάτε; Πού πάτε; ρώτησε τραγουδιστά και κοιτάζοντας λοξά.
-Πηγαίνουμε στη Φιλόξενη Χώρα των Μεσοπέλαγων Δελφινιών, γιατί μια μαύρη κηλίδα κατέστρεψε τον τόπο μας. Όμως,
οι Ξιφίες μάς γύρισαν πίσω κι εμείς δεν ξέρουμε άλλο δρόμο, είπε ο Φάλαινος ο Κητώδης.
-Μπορώ να σας πάω εγώ, αλλά πρέπει να με πληρώσετε! είπε η Σουπιά.
-Να σε πληρώωωσουμεεε; Μα δεν έχουμε τίποτα να σου δώσουμε. Μέσα στη νύχτα φύγαμε ολοταχώς, γιατί μας βρήκε το
κακό και δεν προλάβαμε να πάρουμε τίποτα μαζί μας, φώναξαν όλες μαζί οι φάλαινες.
-Υπάρχει κάτι, που μπορείτε να μου δώσετε! είπε πονηρά η Σουπιά γλιστρώντας ανάμεσά τους.
-Τι είναι αυτό; ρώτησε ο Φάλαινος ο Κητώδης.
-Την τραγουδιστή φωνή σας! Αυτήν θέλω, για τη βοήθεια που θα σας προσφέρω.
-Τη φωνή μας; Μα μόνο αυτήν έχουμε, για να επικοινωνούμε μεταξύ μας.
-Εντάξει, προχωρήστε μόνες σας, αλλά δεν θα τα καταφέρετε ποτέ. Οι Αγριοκαρχαρίες με τους συμμάχους τους παραμονεύουν παντού, είπε η Σουπιά και χοροπηδώντας απομακρύνθηκε.
Ήξερε ότι οι φάλαινες θα συμφωνούσαν, γιατί αλλιώς να κάνουν δεν μπορούσαν. Κρύφτηκε και προσπαθούσε να κρυφακούσει.
Οι φάλαινες όλη νύχτα συζητούουουσαν… συζητούουουσαν… Όταν ξημέρωσε φώναξαν τη Σουπιά. Μίλησε ο Φάλαινος ο
Κητώδης.
-Δεν γίνεται να σου δώσουμε όλες οι φάλαινες τη φωνή μας, γιατί να επικοινωνούμε δεν θα μπορούμε μεταξύ μας!
Μετά από πολλές ώωωρες συζητήσεων, η Σουπιά δέχτηκε να πάρει τη φωνή των μισών φαλαινών. Έτσι συνέχισαν το ταξίδι τους, οι μισοί βουβοί κι οι άλλοι μισοί αναστενάζοντας σιγανά. Κολυμπούσαν αρκετή ώρα σε περάσματα στενά, σε επικίνδυνα νερά, όταν η Σουπιά η Αόρατη η Μεταφορέας σταμάτησε ξανά.
-Σσσ…είπε. Κυνηγοί φαλαινών. Αν μας δουν θα μας σκοτώσουν.
Μυτερά καμάκια τρυπούσαν το νερό. Οι φάλαινες, άλλαζαν διαρκώς θέση για να προστατευτούν. Μετά από ώρα τα κυνηγοκαμάκια σταμάτησαν. Οι φάλαινες ήταν αποκαμωμένες και πολύ εξαντλημένες.
-Φτάνουμε στο Μεγάλο Ξέφωτο όπου θα περάσουμε τη νύχτα, είπε η Σουπιά.
Με κόπο κολυμπήσαν ως εκεί. Τα φαλαινοπαιδάκια είχαν αποκοιμηθεί. Μερικά έκλαιγαν, γιατί είχαν εφιάλτες. Έβλεπαν
τη μαύρη κηλίδα, που είχε σκεπάσει τη χώρα τους, να τα κυνηγά με το τεράααστιο στόμα της. Οι φαλαινογονείς τα νανούριζαν για να τα ηρεμήσουν.
Όταν ξημέρωσε ξεκίνησαν… Είχαν κάνει πολλά θαλασσοχιλιόμετρα όταν η Σουπιά σταμάτησε πάλι. Μπροστά τους έχασκε βάραθρο σκοτεινό, με ισχυρά ρεύματα και κρύο τρομερό. Οι φάλαινες προσεκτικά κολυμπούσαν και την αναπνοή τους
κρατούσαν. Ήταν πολύ εύκολο να παρασυρθούν και στα σκοτεινά βάθη να χαθούν.
Προσπαθούσαν να κρατηθούν από τα γλιστερά βράχια. Ξαφνικά ένα φαλαινοπαιδάκι ξέφυγε κι άρχισε να κατρακυλά προς
τα κάτω. Όλες όρμησαν να το πιάσουν, αλλά αυτό κυλούουουσε… κυλούουουσε… όλο και κυλούσε στα παγωμένα βάθη.
Πανικός δημιουργήθηκε.
Η Σουπιά η Αόρατη η Μεταφορέας βλέποντας τον μεγάλο κίνδυνο εξαφανίστηκε και κανείς δεν την ξαναείδε, αφήνοντας
τις φάλαινες στην τύχη τους. Εκείνες για μια στιγμή πίστεψαν ότι όλα είχαν τελειώσει… όμως… ξαφνικά το κατρακύλισμα
σταμάτησε κι ήταν σαν να πατούσαν σε στέρεο έδαφος. Μια γλυκιά φωνή ακούστηκε.
-Μην κουνιέστε φαλαινίτσες μου!
Σήκωσαν το κεφάλι και είδαν την πεντάμορφη κόρη των αλμυρών νερών, την αγαπημένη τους Ιάνθη, να κρατά το φαλαινοπαιδάκι απαλά στα χέρια της. Είχε απλώσει τα γαλάζια της μαλλιά, που χιλιάδες ψάρια τα κρατούσαν σαν δίχτυ, και τους
έκανε νόημα να περάσουν. Μαζί της ήταν και η Ρέγγα η Καπνιστή που έτρεχε πάνω κάτω και βοηθούσε.
-Μην πανικοβάλλεστε! είπε η Ιάνθη. Περάστε ήρεμα. Δεν θα σας αφήσω να πάθετε κακό.
Όταν κατάφεραν να περάσουν το σκοτεινό βάραθρο την περικύκλωσαν κι άρχισαν να τραγουδούν, για να της δείξουν την
απέραντη αγάπη τους.
-Καλές μου φάλαινες! Σας βρήκα, ευτυχώς. Η Ρέγγα η Καπνιστή με ειδοποίησε γι’ αυτό που σας συνέβη. Θα σας οδηγήσω
στη Φιλόξενη Χώρα των Μεσοπέλαγων Δελφινιών, όπου θα μείνετε μέχρι να περάσει το κακό.
Κολυμπούσαν… κολυμπούσαν… και μετά από ώρες πολλές έφτασαν στη Χώρα των Δελφινιών. Οι Δελφινοχωρίτες τις είδαν από μακριά, άκουσαν την τραγουδιστή φωνή τους κι έτρεξαν να τις υποδεχτούν. Άλλος έφερε ρούχα για να ζεσταθούν,
άλλος ζεστή πλαγκτονόσουπα για να φάνε. Ήρθαν κι οι δελφινογιατροί για να τις εξετάσουν και τα τραύματα να φτιάξουν.
Όταν τακτοποιήθηκαν, ο αρχηγός της Δελφινοχώρας είπε:
-Καλωσορίσατε στη χώρα μας! Μπορείτε να μείνετε μέχρι να περάσει το κακό. Τροφή υπάρχει για όλους. Τα παιδάκια σας
θα πάνε στο σχολείο μαζί με τα δικά μας. Ένας δελφινοδάσκαλος ξέρει να μιλά τη γλώσσα σας και θα τα βοηθήσει.
Οι φάλαινες δάκρυσαν από συγκίνηση. Όλα τα δελφίνια χειροκροτούσαν, εκτός από τον Δέλφινο τον Στικτό και τους φίλους του που ειρωνικά κρυφογελούσαν.
Όταν τελείωσαν τα καλωσορίσματα η Ιάνθη τους αποχαιρέτισε και έφυγε. Έπρεπε να βρει τους Αγριοκαρχαρίες τους Λαίμαργους και να τους ζητήσει να φύγουν από τη Φαλαινοχώρα. Μόλις έφυγε, ο Δέλφινος ο Στικτός πετάχτηκε και είπε:
-Δεν θέλουμε ξένους εδώ! Η τροφή δεν φτάνει για όλους. Κι αν μείνουν, τα παιδιά τους δεν θα πάνε στο ίδιο σχολείο με τα
δικά μας, γιατί έχουν πολύ μεγάλα πτερύγια και θα τα ενοχλούν. Δεν μιλούμε την ίδια γλώσσα κι έχουμε διαφορετικές συνήθειες.
Αναστάτωση δημιουργήθηκε. Ο δελφινοδάσκαλος, που ήξερε να μιλά τη γλώσσα των φαλαινών, είπε:
-Θ’ αναλάβω, εγώ, να μάθω τη γλώσσα μας στα φαλαινομαθητάκια κι αυτά θα μας μάθουν τη δική τους. Κι όσο για τα
πτερύγια… αυτά θα μας κάνουν αέρα όταν θα κάνει πολλή ζέστη.
Ο Δέλφινος και οι φίλοι του δεν ξαναμίλησαν. Έφυγαν. Κατάστρωσαν, όμως, ένα άσχημο σχέδιο. Άρχισαν να διαδίδουν
παντού ότι οι φάλαινες είχαν, δήθεν, μια κολλητική ασθένεια πολύ επικίνδυνη.
Τα δελφίνια άρχισαν ν’ ανησυχούν και σιγά σιγά έγιναν εχθρικά απέναντι στις φάλαινες. Δεν τις έπαιρναν πια μαζί τους όταν πήγαιναν να βρουν τροφή. Απαγόρευσαν και στα παιδιά τους να παίζουν με τα φαλαινάκια.
-Πώς έγινε κι άλλαξαν όλα; αναρωτιόντουσαν οι φάλαινες.
Ο Δέλφινος ο Στικτός και οι φίλοι του συνέχισαν να τις ενοχλούν... ώσπου μια μέρα… ενώ κολυμπούσε, μπερδεύτηκε ανάμεσα σε τεράστια φύκη και στην προσπάθειά του να ξεφύγει έσπασε το ένα του πτερύγιο. Πονούσε και δεν μπορούσε να κουνηθεί. Φώναζε, αλλά κανείς δεν τον άκουγε.
Έπεφτε η νύχτα κι άρχισε να φοβάται. Κοντά του ακούστηκαν τραγουδιστές φωνές. Ήταν οι φάλαινες. Σκέφτηκε ότι δεν
θα τον βοηθούσαν μετά απ’ ότι τους έκανε. Εκείνες, όμως, τον είδαν, πλησίασαν και τον βοήθησαν να ελευθερωθεί.
-Πόσο ντρέπομαι για την αδικία που σας έκανα! Θα με συγχωρήσετε, άραγε, ποτέ; είπε.
-Κάναμε αυτό που έχουμε μάθει από την αγαπημένη μας Ιάνθη. Να βοηθούμε όποιον έχει ανάγκη.
Ο Δέλφινος ο Στικτός έφυγε ντροπιασμένος και πολύ προβληματισμένος.
-Αν δεν με βοηθούσαν οι φάλαινες… τι θα μου συνέβαινε; σκεφτόταν.
Οι φίλοι του τον εγκατέλειψαν,
επειδή του έλειπε ένα πτερύγιο.
Δεν ήθελαν, λέει, έναν σακάτη για
φίλο τους. Επιπλέον άρχισαν να
τον κοροϊδεύουν για τα στίγματα
και για το χρώμα του σώματός
του, που ήταν πιο σκούρο από των
υπόλοιπων δελφινιών.
Οι φάλαινες όταν τον είδαν να
κάθεται στενοχωρημένος και μόνος τον πήραν κοντά τους, περιποιήθηκαν το τραύμα του, του έμαθαν φαλαινολέξεις, καθώς και
την αγάπη που τους είχε διδάξει
η Ιάνθη.
Ο Δέλφινος ο Στικτός, όταν έγινε καλά, κάλεσε τους Δελφινοχωρίτες και τους είπε: -Ήμουν πολύ άδικος! Είπα ψέματα για
τις φάλαινες. Τι θα μου συνέβαινε αν δεν με βοηθούσαν; Τι θα συνέβαινε σε μας αν ήμασταν στη θέση τους; Δεν έχει σημασία
αν είναι από άλλη θαλασσοχώρα. Όλοι είμαστε πλάσματα της θάλασσας και ζούμε στα νερά της.
Τα δελφίνια άκουγαν προσεκτικά. Τώρα κατάλαβαν, τι σημαίνει ν’ αγαπάς πραγματικά και τον άλλον να βοηθάς. Μετανιωμένα ζήτησαν συγγνώμη.
Οι φάλαινες τα συγχώρησαν κι έμειναν πολύ καιρό ακόμη στη χώρα τους. Έκαναν φίλους, σπούδασαν, απέκτησαν μωρά
και δικό τους σπίτι. Ποτέ, όμως, δεν ξέχασαν τη Φαλαινοχώρα τους. Περιμένουν την Ιάνθη να επιστρέψει, για να τους πει ότι
οι Αγριοκαρχαρίες οι Λαίμαργοι έφυγαν και μπορούν να γυρίσουν πίσω. Μέχρι να συμβεί, όμως, αυτό θα πρέπει να μένουν
στη Φιλόξενη Χώρα των Μεσοπέλαγων Δελφινιών.

«Σσσς… Kορίτσια, κάντε ησυχία! Η Ουρανία μόλις 
αποκοιμήθηκε!» είπε η Θαλασσινή.
«Επιτέλους γιατί πιάστηκα λίγο και θέλω να 
τεντωθώ!» αναφώνησε η Πορτοκαλένια.
«Αχ η μεσούλα μου πως πονάει· δεν σταματάτε λίγο 
τις κουβέντες, να ξεκουραστούμε επιτέλους! Και που δεν 
μας πήγε σήμερα η Ουρανία. Σαν να μου φάνηκε ότι 
κάναμε τον γύρο του κόσμου δύο φορές» είπε η 
Σμαραγδένια.
«Μα πότε θα σταματήσουν αυτές οι ξαφνικές 
μπόρες; Θέλω να πάω διακοπές» δήλωσε η Ροδούλα.
Η αλήθεια είναι πως η Ουρανία, η νεράιδα του 
Ουράνιου τόξου, είχε σήμερα μια πολύ φορτωμένη μέρα.
Μια ξαφνική μπόρα κάτω στη Μάνη, μετά άλλη μία 
πάνω στην Ξάνθη, έτρεχε η Ουρανία να απλώσει τις 
κορδέλες του Ουράνιου τόξου από άκρη σε άκρη. Αλλά 
εκτός από την απόσταση που έπρεπε να καλύψει, 
έπρεπε ταυτόχρονα να τα βγάλει πέρα και με τις 
ιδιοτροπίες που είχε η κάθε κορδέλα! Η μία νύσταζε, η 
άλλη γκρίνιαζε επειδή ήθελε να ανεβαίνει πρώτη στο 
άρμα γιατί θεωρούσε το δικό της χρώμα ότι ήταν το 
καλύτερο.
«Γιατί άραγε δεν μπορούν να καταλάβουν πόσο
σημαντικό είναι να φέρνουν τα χρώματα εκεί που δεν 
υπάρχουν» αναρωτιόταν συχνά η Ουρανία. 
«Αρκετά όμως για σήμερα. Αυτό το συννεφάκι είναι 
τόσο απαλό και ζεστό, ότι πρέπει για ξεκούραση!»
«Δεν μπορώ να καταλάβω γιατί πάντα θες να 
βγαίνεις πρώτη» είπε η Σμαραγδένια στη Θαλασσινή. 
«Εγώ είμαι το πράσινο της φύσης και το χρώμα της 
ελπίδας».
«Καλέ τι μας λες, εγώ είμαι το χρώμα του ουρανού 
και της θάλασσας, αγκαλιάζω όλη τη γη. Φυσικά και 
πρέπει να είμαι πάντα πρώτη» τόνισε η Θαλασσινή.
«Νομίζω ότι κάνετε και οι δύο λάθος» είπε η 
Πορτοκαλένια. 
«Εγώ είμαι το πιο ζεστό και ζουμερό χρώμα. Έχω 
μέσα μου τον ήλιο και τη φωτιά και θα πάω τώρα να 
κάτσω μπροστά στο άρμα να δείτε τι ωραία που 
φαίνεται από ψηλά!»
«Όχι μην πας, εγώ θα πάω σου είπα!»
«Αποκλείεται! Το θαλασσί είναι το πιο σημαντικό 
χρώμα!»
«Α, φύγε από πάνω μου! Με πνίγεις, δεν το 
βλέπεις; γκουχ, γκουχ»
Οι κορδέλες ξαφνικά άρχισαν να τσακώνονται για το 
ποια είναι η καλύτερη ώσπου μπλέχτηκαν μεταξύ τους 
τόσο πολύ καταλήγοντας σ’ ένα… μεγάλο πολύχρωμο 
κουβάρι! 
Όμως ακόμα και έτσι, μπλεγμένες, συνέχιζαν να 
τσακώνονται, το κουβάρι κύλησε και έπεσε ξαφνικά από 
τον ουρανό…
«Ααααααααα… Πέφτουμε! Κρατηθείτε!»
φώναξε η Πορτοκαλένια.
Πέρασαν μέσα από χίλια σύννεφα,
συναντήθηκαν με ένα σμήνος από χελιδόνια τα οποία 
είχαν ξεκινήσει το ταξίδι τους για πιο ζεστά μέρη, 
μέχρι που γλίστρησαν μέσα σε μια καμινάδα.
«Γκουχ, γκουχ, δεν μπορώ να αναπνεύσω» είπε η 
Θαλασσινή.
«Είναι πολύ σκοτεινά εδώ πέρα και κάνει κρύο» 
αναφώνησε η Πορτοκαλένια.
«Πώς γίναμε έτσι όλες; Ούτε η Σταχτοπούτα δεν 
είχε πάνω της τόση σκόνη» παρατήρησε η Ροδούλα.
«Πού να είναι τώρα η καλή νεραιδονονά μας να μας 
σώσει;» αναρωτήθηκε λυπημένα η Σμαραγδένια…
Ξαφνικά, όλες οι κορδέλες κοιτάχτηκαν μεταξύ 
τους. Τα λαμπερά τους ρούχα ήταν τσαλακωμένα και 
βρόμικα. Τα χρώματά τους είχαν χαθεί. Ήταν μόνες τους 
μέσα σε ένα άδειο και κρύο σπίτι και είχαν όλες το ίδιο 
σταχτί χρώμα.
Κατάλαβαν τότε πως άδικα τσακωνόντουσαν τόσο 
καιρό καθώς το κάθε χρώμα είναι μοναδικό και εξίσου 
σημαντικό. Οι κορδέλες έτσι όπως ήταν 
σφιχταγκαλιασμένες, σήκωσαν το βλέμμα τους προς τον 
ουρανό.
«Συγνώμη Ουρανία. Μη μας αφήσεις εδώ κάτω» 
είπαν όλες οι κορδέλες με μια φωνή.
Τότε, από τον μικρό φεγγίτη, αναδύθηκε μια λάμψη.
Η Ουρανία που στο μεταξύ είχε ξυπνήσει και είχε 
ανησυχήσει που δεν είδε τις κορδέλες της, μόλις 
αντίκρισε το σταχτί κουβάρι, έστειλε μια Ηλιαχτίδα και 
τις ανέβασε γρήγορα στον ουρανό. 
Έσταξε πάνω τους
δροσερό χρωματιστό νερό
και το γκρι αμέσως χάθηκε.
Το άρμα ήταν έτοιμο
και ήδη μερικές σταγόνες βροχής
καλούσαν την πολύχρωμη παρέα
για ένα νέο ταξίδι…

Μια φορά κι έναν καιρό, 
σ’ έναν βαθύ ωκεανό, 
ζούσε η Ρίνα η Αθερίνα 
που σε όλα ήτανε τσαχπίνα. 
Μόνο που φοβόταν το βυθό 
κι όλο έμενε κλεισμένη στο μικρό της σπιτικό. 
Ζούσε με τον μπαμπά και τη μαμά της 
μα τις περισσότερες ώρες της ημέρας,
τις περνούσε με τον παππού και τη γιαγιά της, 
μιας και οι ψαρογονείς της δούλευαν πολύ 
για να προσφέρουν στη μικρή τους κόρη μια καλύτερη ζωή.
Κι ήταν όλοι τους ευτυχισμένοι 
και από τη Ρίνα ευχαριστημένοι. 
Βλέπετε ήταν χαρούμενο ψαράκι 
και πρόθυμο να βοηθήσει όταν προέκυπτε ανάγκη.
Μοναδικός τους καημός ήταν που η Ρίνα, 
η μικρή τους Αθερίνα, 
στιγμή δεν έβγαινε από την αυλή. 
Ούτε βράδυ ούτε πρωί.
Κι όταν τα υπόλοιπα ψαράκια, 
Μαρίδες, Μπαρμπούνια και Λαβράκια, 
την φώναζαν μαζί τους για να παίξει στην κοραλλοπλατεία
εκείνη αμέσως σκαρφιζόταν μια δικαιολογία.
«Αχ… δε μπορώ, έχω μπουγάδα…
Κι έπειτα να πλύνω πιάτα…
Η γιαγιά αρρώστησε ξαφνικά 
κι όλα μείνανε μισά. 
Έχω και να μαγειρέψω 
κι αργά θα ξεμπερδέψω…» 
τους φώναζε απ’ την αυλή
 και στο σπίτι έτρεχε να μπει.
Μα όπως καταλάβατε, η Ρίνα η μικρή μας 
Αθερίνα, καμιά δουλειά δεν είχε να κάνει. 
Ούτε μπουγάδα ούτε πιάτα 
κι από μαγειρική δεν ήξερε να βράζει ούτε πατάτα. 
Ήθελε μόνο να τους αποφύγει 
κι απ’ το σπίτι να μη φύγει.
Και δεν ήταν πως δεν τους συμπαθούσε 
ή ότι τους περιφρονούσε. 
Μα ήταν ο φόβος της για τον βυθό μεγάλος 
και της έλειπε το θάρρος.
Έτσι, περνούσε τη μέρα της με ιστορίες της γιαγιάς
που μιλούσαν για τις αταξίες της μαμάς, 
τότε που ήταν κι αυτή μικρή 
και όλο το έσκαγε απ’ την αυλή.
Κι η Ρίνα, έμενε πάντα με το στόμα ανοιχτό 
καθώς δε μπορούσε να πιστέψει πως η μαμά της 
δε φοβόταν καθόλου τον βυθό. 
Δεν έλεγε τίποτα μα στο δωμάτιό της, 
έψαχνε να βρει το μυστικό της
που ίσως κι εκείνη βοηθούσε
και τον φόβο της νικούσε.
«Και δε φοβόσουνα καθόλου;» τη ρώτησε ένα βράδυ, 
πριν πέσει για ύπνο στο κρεβάτι. 
Κι η μητέρα της τη χάιδεψε απαλά
και της ψιθύρισε τρυφερά:
«Ίσως λίγο στην αρχή 
μα γρήγορα κατάλαβα πως δεν υπήρχαν οι κακοί 
που το μυαλό μου είχε φτιάξει 
κι όλα κυλούσανε εντάξει. 
Με τον καιρό σταμάτησα πια να φοβάμαι 
και τώρα ούτε που θυμάμαι…
Για πες μου όμως εσύ τι φοβάσαι 
κι όλο μόνη θέλεις να’ σαι;».
Η Ρίνα σηκώθηκε απ’ το κρεβάτι 
και γύρισε στη μαμά της πλάτη. 
Από το παράθυρο κοιτούσε την κοραλλοπλατεία 
που ακόμα οι άλλοι έπαιζαν Δεν περνάς κυρά Μαρία. 
Στα αφτιά της ήχησαν τα γέλια, οι φωνές και του 
Μπαρμπουνιού οι ζητωκραυγές…
Και τότε ένιωσε μεγάλη λύπη
και τη φωνή της να την εγκαταλείπει.
«Φοβάμαι τον βυθό…
Και που δεν ξέρω καλά να κολυμπώ…
Κι όσο αστείο κι αν ακούγεται αυτό 
εγώ καθόλου δε γελώ…
Ξέρω είμαστε ψάρια 
και με στεναχωρεί που δεν ακολουθώ τα χνάρια…» 
είπε η Ρίνα κι άρχισε να κλαίει 
καθώς ένιωσε πως κάπου φταίει.
Η μαμά της την αγκάλιασε σφιχτά 
και της έδωσε δυο ρουφηχτά φιλιά. 
Κι όταν η Ρίνα σταμάτησε να κλαίει, 
άρχισε εκείνη να της λέει:
«Είμαι υπερήφανη για εσένα 
που ομολογείς τον φόβο σου σ' εμένα. 
Αν και φαίνεται μικρό 
θέλει θάρρος τρομερό, 
την αδυναμία του κάποιος να παραδεχτεί 
και να κάνει νέα αρχή…
Μα είναι το πρώτο βήμα τον φόβο σου να ξεπεράσεις
κι όπου θες μια μέρα σίγουρα θα φτάσεις. 
Αρκεί να μην τα παρατάς 
και τους φόβους σου να κυνηγάς. 
Έλα μαζί μου και θα δεις 
πόσο εύκολα απ’ αυτούς θα απαλλαγείς».
Την οδήγησε έξω στην αυλή 
και της άνοιξε την πόρτα τη μικρή. 
Της έδειξε την κοραλλοπλατεία 
και την είδε να κοιτάζει μ’ αγωνία.
«Οι φίλοι σου σε περιμένουν. 
Κοίταξε πώς σε προσμένουν 
στην παρέα τους να μπεις 
και το παιχνίδι μαζί τους να χαρείς. 
Κολύμπα λοιπόν γρήγορα κοντά τους 
και γίνε κομμάτι της χαράς τους».
Η Ρίνα έμεινε σιωπηλή,
δίχως να κάνει βήμα προς τα εκεί.
Κοιτούσε μια τα ψάρια στην πλατεία
και μια τη μαμά με αγωνία
που όλο της χαμογελούσε
κι όλο την παρακινούσε.
Μα η Ρίνα σκάλιζε αδιάφορη με την ουρά την άμμο 
και τώρα ούτε που σήκωνε το βλέμμα της από χάμω.
«Μα γλυκιά μου, πώς θα μάθεις
αν στη ζωή δε δοκιμάσεις;
Κοίτα τα άλλα τα ψαράκια
πώς παίζουν και λένε τραγουδάκια…»
μα η μαμά της δεν πρόλαβε να της τα πει όλα
μιας και η Ρίνα χτύπησε την ουρά της με φόρα.
Στο δωμάτιό της έμεινε κλεισμένη μέχρι που 
σταμάτησε να κλαίει
και για άλλα πράγματα άρχισε να λέει.
Μα ήρθε ο καιρός η Ρίνα να πάει σχολείο. 
Εδώ δε χωρούσε σκασιαρχείο. 
Το ήξερε καλά αυτό κι όλο 
το είχε στο μυαλό.
«Και πώς είναι το σχολείο;»
ρώτησε μια μέρα τη μαμά της 
κι εκείνη την έκλεισε στην αγκαλιά της. 
«Είναι υπέροχο στ’ αλήθεια. 
Όπως ακούς στα παραμύθια. 
Έχει τεράστια αυλή 
και μια δασκάλα γελαστή. 
Νέους φίλους θα γνωρίσεις 
και απέραντη αγάπη θα κερδίσεις. 
Πράγματα θα μάθεις πολλά, 
χρήσιμα και σημαντικά».
«Και ποιος θα με πηγαίνει; 
Ποιος θα με φέρνει; 
Και τα άλλα τα ψάρια θα με αγαπάνε 
ή στο διάλειμμα θα με χτυπάνε;»
«Μα τι είναι αυτά που λες μικρή;» 
είπε ο μπαμπάς που έμπαινε εκείνη τη στιγμή. 
«Φυσικά και θα σε αγαπούν 
κι όμορφα θα σου μιλούν. 
Στην παρέα τους θα σ’ έχουν 
κι όλοι τους θα σε προσέχουν».
«Μα δε μου είπες πώς θα πηγαίνω;
Πώς θα έρχομαι;
Το σχολείο είναι μακριά
κι εσείς έχετε δουλειά.
Η γιαγιά νοικοκυρά
κι ο παππούς αρθριτικά.
Μμμ… μήπως φέτος να μην πάω
κι απ’ του χρόνου ξεκινάω».
«Μα νομίζω πια δεν είσαι μωρό
για να χρειάζεσαι συνοδό.
Είμαι σίγουρη πως θα τα καταφέρεις
και τον δρόμο απέξω ξέρεις…»
της απάντησε η μαμά
ήρεμα και στοργικά.
«Εγώ μόνη μου δεν πάω,
ούτε μόνη μου γυρνάω.
Σας έχω πει πως φοβάμαι τον βυθό.
Τόσο δύσκολο είναι να το καταλάβετε αυτό;
Στο σχολείο δε θα πάω
κι απ’ το σπίτι δεν κουνάω»
τους φώναξε η Ρίνα δυνατά
και κρύφτηκε πίσω απ’ τη γιαγιά.
Κανείς δεν είπε τίποτα για μέρες.
Ούτε φωνές ούτε φοβέρες.
Μα η Ρίνα δε μπορούσε να ησυχάσει
και τον φόβο να ξεχάσει.
Τις νύχτες δεν κοιμότανε καλά
γιατί έβλεπε όνειρα κακά.
Πως χανόταν στον βυθό
ή πως την έτρωγε κάποιο ψάρι τρομερό.
Πως την κορόιδευαν τα ψάρια τα μεγάλα
που δεν ήξερε να παίζει μπάλα.
Κι όλη μέρα έμεινε σιωπηλή
και πια δεν έβγαινε ούτε στην αυλή.
Στο δωμάτιό της ήτανε κλεισμένη,
μόνη και απογοητευμένη.
«Μα κάτι πρέπει να κάνουμε,
τον φόβο της για να γλυκάνουμε»
είπε ο πατέρας της στο βραδινό τραπέζι
και ζήτησε απ’ όλους να πάρουν θέση.
«Αχ…η καημένη η εγγονή μου,
θα έδινα και τη ζωή μου…
Να τη δω πάλι να χαμογελά
και να μη φοβάται πια»
είπε και δάκρυσε η γιαγιά
που της είχε αδυναμία κι όλους κοιτούσε με αγωνιά.
«Και εγώ πίστευα πως θα ξεχάσει
και με τον καιρό στάση θα αλλάξει.
Νόμιζα πως νάζια κάνει
μα ό,τι κι αν έκανα δε φτάνει
την ψυχή της να γιατρέψω
και τον φόβο να ημερέψω…»
είπε κι η μαμά χωρίς να έχει στα σκαριά κάποιο 
σχέδιο, κάποια λύση
κι έπεσε κι αυτή στη θλίψη.
«Το βρήκα» φώναξε ο παππούς
«και σαν μεγαλύτερο κόρη μου να με ακούς.
Ένας είναι ο τρόπος η Ρίνα μας να πάψει να φοβάται
κι ήσυχα τα βράδια να κοιμάται».
Ο παππούς είπε την ιδέα του σε όλους
και γρήγορα χώρισαν τους ρόλους.
Δεν είχαν άλλο χρόνο για να χάσουν.
Το σχέδιο έπρεπε να ετοιμάσουν.
Κι από την άλλη μέρα το πρωί,
το έβαλαν σε εφαρμογή.
Ο μπαμπάς και η μαμά, έφυγαν για τη δουλειά. 
Και η Ρίνα με τα πολλά 
βγήκε μετά από μέρες στην αυλή με τη γιαγιά. 
Μα ξαφνικά η γιαγιά ένιωσε κουρασμένη 
και πήγε να ξαπλώσει η καημένη.
Η Ρίνα έμεινε μόνη στην αυλή και δεν άργησε να 
ξεχαστεί με τα παιχνίδια, 
τα τραγούδια και του κήπου τα λουλούδια. 
Μα ξαφνικά άκουσε μια φωνή, 
σε βοήθεια να καλεί. 
Κοιτούσε δεξιά, πίσω, μπρος και αριστερά 
μα κανείς εκεί κοντά. 
Μόνο στο βάθος υπήρχε κάτι 
μα δεν έφτανε ως εκεί το μάτι.
Έκανε μερικά βήματα μπροστά και η καρδιά της 
άρχισε να χτυπάει δυνατά 
καθώς είδε τον παππού της στην άμμο πεσμένο 
και στην ουρά του πληγωμένο.
Άρχισε να φωνάζει τη γιαγιά 
μα απάντηση καμιά.
Η καρδιά της ήταν έτοιμη να σπάσει 
κι απ’ τον φόβο το χρώμα της είχε χάσει.
«Γιαγιά δεν ακούς, 
κάτι έπαθε ο παππούς» 
φώναζε στη γιαγιά 
και την ουρά της χτυπούσε δυνατά. 
Και δεν περνούσε από εκεί κανείς, 
γείτονας ή συγγενής.
«Μα τι να κάνω τώρα εγώ 
που απ’ το σπίτι φοβάμαι να βγω; 
Πρέπει όμως να τολμήσω 
και τον παππού να βοηθήσω».
Χωρίς να το σκεφτεί πολύ 
άνοιξε και βγήκε απ’ την αυλή. 
Ένιωσε το σώμα της να τρέμει 
κι απ’ τον φόβο να αγριεύει.
Μα δεν είχε άλλη επιλογή 
και κολύμπησε γρήγορα προς τα εκεί 
που ήταν ο παππούς πεσμένος 
και στην ουρά του πληγωμένος. 
Έβαλε όλη τη δύναμή της 
και τον κουβάλησε ως την αυλή της. 
Δεν έπαψε στιγμή να του μιλά 
και να του λέει πόσο τον αγαπά. 
Και τα έχασε όταν τον είδε να χαμογελά 
και στα μάτια βαθιά να την κοιτά. 
Είδε και την ουρά του που δεν ήταν πληγωμένη 
μόνο λίγο λερωμένη.
«Είσαι πολύ γενναία γλυκιά μου,
γέμισες με ευτυχία την καρδιά μου»
της είπε και σηκώθηκε απ’ την άμμο
και γύρω της γυρνούσε σαν αεροπλάνο.
«Μα για μισό λεπτό, 
κάτι γίνεται εδώ…»
είπε και τα έχασε όταν είδε τον μπαμπά και τη μαμά 
να βγαίνουν απ’ το σπίτι με τη γιαγιά.
Όλοι στα μάτια την κοιτούσαν 
και όλοι της χαμογελούσαν. 
Και δεν άργησε να καταλάβει η Ρίνα 
πως όλα ήταν μια κομπίνα, 
τον φόβο της να ξεπεράσει 
και τη ζωή της να αλλάξει.
«Το κάναμε για το καλό σου 
και για να εμπιστευθείς τον εαυτό σου» 
είπε ο μπαμπάς στην Ρίνα, 
στη μικρή μας Αθερίνα,
μα εκείνη την πλάτη τους γύρισε 
και καθόλου για όσα έγιναν δε μίλησε.
Τότε, το λόγο πήρε η μαμά 
μα η Ρίνα ξέσπασε σε γέλια δυνατά. 
Και με ένα σάλτο δυνατό, 
βρέθηκε να κολυμπάει στον βυθό.
«Σας ευχαριστώ πολύ 
που με μάθατε να είμαι δυνατή. 
Τίποτα να μη φοβάμαι 
κι ευτυχισμένη πάντα να είμαι» 
είπε η μικρή 
και τους έστειλε ένα γλυκό φιλί. 
Κι όλοι δάκρυσαν από χαρά 
που τα είχαν καταφέρει πια.
Άνοιξαν και τα σχολεία 
κι όλα τα ψαράκια κάθισαν στα θρανία. 
Η Ρίνα, η Αθερίνα πρώτη πρώτη 
μαζί με τη Μαριδούλα την Καλλιόπη.
Κι όλοι ζούσαν πια αγαπημένοι 
και από τον φόβο απαλλαγμένοι. 
Κι αν και εσύ λίγο φοβάσαι 
την ιστοριούλα ετούτη να θυμάσαι. 
Τον φόβο να διώχνεις μακριά 
και να ζεις με τη χαρά.

Σε μια όμορφη λιμνούλα ζούσαν κάποτε πολλών ειδών 
ψάρια, άλλα πολύ μεγάλα, μερικά λίγο μικρότερα και 
ακόμα πιο πολλά τοσοδούλικα.
Ήταν όλα τους πολύ ευτυχισμένα. Η λίμνη τους ήταν 
μεγάλη και τα νερά της καθαρά, έτσι τα ψάρια 
διασκέδαζαν κάνοντας βόλτες πέρα δώθε, από τη μια άκρη 
της λίμνης ως την άλλη. Στο βυθό της λίμνης μάλιστα 
υπήρχαν φυτά που την έκαναν να φαίνεται ακόμα πιο 
όμορφη.
Στη λίμνη αυτή ζούσε και ένα χαριτωμένο, 
μικρό σε μέγεθος αλλά στρουμπουλό ψαράκι, ο 
Φούσκας. Ήταν πανέξυπνος, τον σέβονταν όλα 
τα ψάρια της λίμνης και όταν κάποιο από αυτά είχε 
πρόβλημα, πήγαινε στον Φούσκα για συμβουλή.
Στη λίμνη τίποτα δεν φαινόταν να χαλάει την 
ευτυχία των ψαριών. Τα πήγαιναν καλά ακόμη και με τους 
ανθρώπους. Διασκέδαζαν μάλιστα με τα παιδιά που έκαναν 
μπάνιο τα καλοκαίρια στη λίμνη. Στο τέλος κάθε 
καλοκαιριού, όλοι οι κάτοικοι του χωριού έστηναν ένα 
μεγάλο πανηγύρι. Τα ψάρια ίσως μερικές φορές να 
φοβούνταν κάποιους ανθρώπους γιατί πλησίαζαν με μακριά 
καλάμια και μυτερά αγκίστρια αλλά ο Φούσκας που είχε 
καταλάβει τι σκοπό είχαν δεν άφηνε κανένα ψάρι να πέσει 
στις παγίδες τους. Υπήρχε όμως ακόμη ένας κίνδυνος που 
δεν μπορούσε να φανταστεί ούτε και ο Φούσκας. Λίγο πιο 
μακριά από τη λίμνη, οι άνθρωποι καλλιεργούσαν τα 
χωράφια τους και είχαν βρει ένα φάρμακο για να κάνουν 
τα φυτά τους πιο δυνατά. Το έλεγαν λίπασμα. Οι γεωργοί, 
αφού έριχναν το λίπασμα περίμεναν τη βροχή για να μπει 
το φάρμακο αυτό βαθιά μέσα στο χώμα, στις ρίζες των 
φυτών. Κάτω όμως από το χώμα, με τη βοήθεια του νερού 
της βροχής, τα λιπάσματα από τα χωράφια προχωρούσαν 
προς τη λίμνη. Μόλις τα λιπάσματα έφτασαν στη λίμνη, 
άρχισαν να πέφτουν μέσα και να δυναμώνουν τα φυτά που 
υπήρχαν εκεί. 
Τα ψαράκια χαίρονταν που τα φυτά της 
λίμνης είχαν γίνει τόσο μεγάλα και όμορφα 
όμως ο Φούσκας προσπαθούσε να καταλάβει τι 
γινόταν. Στο μεταξύ κάποια ψάρια άρχισαν να 
βήχουν και να αρρωσταίνουν. Κάποια έκαναν 
παράπονα για το οξυγόνο, που φαινόταν να έχει 
λιγοστέψει, αφού τους το έπαιρναν τα φυτά. 
Λίγες μέρες αργότερα μια σκιά εμφανίστηκε πάνω 
από τη λίμνη. Μαζί με τα φυτά είχαν μεγαλώσει και κάποια 
πρασινομπλέ φύκια που σκέπασαν την επιφάνεια της λίμνης 
και την έκαναν να σκοτεινιάσει. Τώρα πια δεν ήταν καθαρή 
όπως παλιά. Τα παιδιά έπαψαν να κολυμπούν στη λίμνη. Τα 
φυτά που υπήρχαν στο βυθό άρχισαν τώρα να 
αρρωσταίνουν γιατί δεν μπορούσαν να φωτοσυνθέσουν. 
Τα ψάρια αρρώσταιναν όλο και περισσότερο, κάποια 
μάλιστα χρειάστηκε να μεταφερθούν στο νοσοκομείο των 
ψαριών. Ολόκληρη η λίμνη βρισκόταν σε κίνδυνο.
Μια μέρα, έπεσε τυχαία στη λίμνη ένα άδειο μπουκάλι. Ο 
Φούσκας, με όσες δυνάμεις είχε, πήγε να δει τι ήταν.
- Αυτό είναι! Ένα φάρμακο που έριξαν οι άνθρωποι στα 
φυτά τους για να μεγαλώσουν. Το φάρμακο αυτό όμως 
έπεσε και στη λίμνη μας και μας καταστρέφει. Κάτι πρέπει 
να κάνουμε. Αλλιώς δεν θα αντέξουμε για πολύ ακόμη...
- Τι να κάνουμε όμως Φούσκα; Είπε ένα ψάρι. Δεν έχουμε 
άλλες δυνάμεις, είμαστε όλοι άρρωστοι...
- Μόνοι μας δεν μπορούμε να σωθούμε, χρειαζόμαστε την 
βοήθεια των ανθρώπων.
- Μα, οι άνθρωποι θέλουν το κακό μας.. Κοίτα τι μας έκαναν 
Φούσκα!
- Ακούστε. Έχω ένα σχέδιο. Αν οι μεγάλοι άνθρωποι δεν 
καταλαβαίνουν τι έχουν κάνει, η μόνη ελπίδα να σωθούμε 
είναι τα παιδιά! Πρέπει οπωσδήποτε να μιλήσουμε στα 
παιδιά και να ζητήσουμε τη βοήθειά τους. Αν 
συνεργαστούμε, θα τα καταφέρουμε.
- Ναιιι! Φώναξαν με όση δύναμη είχαν τα ψαράκια και 
έβαλαν σε εφαρμογή το σχέδιο του Φούσκα.
Την ίδια κιόλας μέρα ένα παιδάκι περνούσε από τη 
λίμνη. Του είχε λείψει που πήγαινε εκεί κάθε μέρα για 
μπάνιο και τώρα δεν μπορούσε. Κάθισε σ’ ένα μικρό 
βραχάκι που βρήκε και κοιτούσε νοσταλγικά. Ο Φούσκας 
δεν έχασε την ευκαιρία.
- Βοηθήστε με να μεταφέρουμε στην 
επιφάνεια τη Μελένια, το μικρό ψαράκι που 
είναι άρρωστο εδώ και μέρες. Αμέσως και 
έγινε. Με προσοχή τα υπόλοιπα ψάρια 
έβγαλαν προς την επιφάνεια το ψαράκι. Το 
παιδί μόλις το είδε παραξενεύτηκε αλλά 
πολύ σύντομα σκέφτηκε:
«Μα φυσικά! Το νερό δεν είναι απλά βρώμικο... Είναι 
μολυσμένο και τα ψάρια αρρωσταίνουν. 
Τι να φταίει όμως;»
Ο Φούσκας σαν να μάντεψε τις σκέψεις 
του παιδιού έβαλε τα 
δυνατά του και έσπρωξε 
προς τα έξω το άδειο 
μπουκάλι από λίπασμα.
«Χημικό λίπασμα; Ώστε 
αυτό τα δημιουργεί όλα; 
Πρέπει αμέσως να κάνω 
κάτι», είπε δυνατά και 
μεμιάς έτρεξε να το πει 
στους φίλους του.
«Λίπασμα;» είπε ένα από τα παιδιά που είδε το μπουκάλι. «Τα 
λιπάσματα περνάνε μέσα από το χώμα στη λίμνη και τη 
μολύνουν». «Όπως και τα φάρμακα που βάζουν οι γονείς 
μας στα φυτά όταν αρρωσταίνουν», είπε ένα άλλο «και τα 
απορρυπαντικά» είπε ένα τρίτο. «Είναι 
το φαινόμενο του ευτροφισμού, το
μάθαμε στο σχολείο». «Αν είναι έτσι» 
είπε το μεγαλύτερο 
παιδί, «τότε 
κινδυνεύουν όλα τα ψάρια και τα φυτά 
της λίμνης. Πρέπει να δράσουμε 
αμέσως».
Εκείνο το απόγευμα τα 
παιδιά σκέφτηκαν και 
ξανασκέφτηκαν. Στο τέλος το σχέδιό τους 
για τη σωτηρία των υδρόβιων φίλων τους 
είχε βρεθεί.
Την επόμενη κιόλας μέρα μαύρες 
μεγάλες σακούλες άρχισαν κρυφά από 
τους μεγάλους να συγκεντρώνουν τα 
λιπάσματα των γεωργών. Τους πήρε 
πολύ ώρα. Δεύτερο βήμα ήταν να 
καθαρίσουν όσο μπορούσαν τη λίμνη 
από τα νεκρά φυτά που την είχαν καλύψει σχεδόν ολόκληρη. 
Με μεγάλες απόχες άρχισαν να μαζεύουν. Ο Φούσκας που 
κατάλαβε ότι τα παιδιά θέλουν το καλό τους φώναξε και τα 
υπόλοιπα ψάρια για να βοηθήσουν. Με το κεφάλι τους 
έσπρωξαν όσα περισσότερα φύκια μπορούσαν κοντά στις 
απόχες. Μέσα σε λίγες μόνο ώρες η λίμνη έδειχνε πολύ 
καλύτερη. 
Τώρα τα φυτά που ζούσαν στο βυθό θα μπορούσαν με τη 
βοήθεια του ήλιου να φωτοσυνθέσουν ξανά. Αυτό θα έδινε 
σιγά-σιγά οξυγόνο και στα ψάρια.
Αυτό όμως δεν έφτανε. Την ευθύνη την είχαν οι 
μεγάλοι και ήταν ώρα να διδαχθούν ότι πρέπει να 
σταματήσουν να καταστρέφουν το περιβάλλον. Ο Φούσκας 
πλησίασε στα παιδιά. «Ακούστε με», τους είπε, «οι μεγάλοι 
πρέπει να δουν τι καταφέρατε σήμερα. Μόνο εσείς 
μπορείτε να τους εξηγήσετε πόσο πολύ αγαπάτε τη λίμνη 
και την θέλετε καθαρή. Πόσο σημαντικό είναι να κρατάμε 
καθαρό το περιβάλλον και να μην το μολ...
Ο Φούσκας δεν πρόλαβε να τελειώσει τη φράση του 
και τα παιδιά είχαν φύγει τρέχοντας. Σε λίγο η λίμνη γέμισε 
ανθρώπους που τους τραβούσαν από τα χέρια μικρά παιδιά. 
Στην άκρη περίμεναν όλα τα απόβλητα από τη λίμνη και τα 
λιπάσματα.
- Μα, ποιος καθάρισε τη λίμνη; Έμοιαζε με βάλτο, τώρα είναι 
πολύ όμορφη. Οι κάτοικοι του χωριού δεν πίστευαν στα 
μάτια τους.
- Εμείς! Πετάχτηκαν τα παιδιά. 
Χάρη στα ψαράκια που μας 
έδειξαν ότι κινδυνεύουν 
καταφέραμε να σώσουμε την 
όμορφη λίμνη μας.
- Τα πολλά λιπάσματα, τα φάρμακα και τα απορρυπαντικά που 
χρησιμοποιείτε την μόλυναν.
- Σταματήστε σας παρακαλώ, φώναξε το μικρότερο της 
παρέας. Εδώ θέλουμε να παίζουμε, να κολυμπάμε. Μην 
καταστρέφετε το περιβάλλον μας.
- Και πώς θα δυναμώσουν οι καλλιέργειές μας χωρίς λίπασμα; 
Πώς θα γιατρεύουμε τα άρρωστα σπαρτά μας; Πώς θα 
γινόμαστε καθαροί; 
- Μην ανησυχείτε, είπαν τα μεγαλύτερα παιδιά! Στο διαδίκτυο 
σας βρήκαμε ένα σωρό τρόπους για να είναι πάντα τα φυτά 
σας δυνατά, μα πάνω από όλα υγιεινά. Μπορείτε κιόλας να 
ξεκινήσετε από την κατασκευή οικολογικών λιπασμάτων και 
απορρυπαντικών. Ανυπομονούμε να σας βοηθήσουμε!
Εκείνη την ημέρα οι άνθρωποι υποσχέθηκαν στα παιδιά να 
μην κάνουν ξανά τίποτα που θα βλάψει το περιβάλλον και 
έκαναν πανηγύρι όλη την ημέρα για να γιορτάσουν την 
καθαρή τους λίμνη. Περισσότερο όμως από όλους 
πανηγύρισαν ποιοι λέτε; Μα φυσικά ο Φούσκας και οι φίλοι 
του!

Κατέβηκα από το λεωφορείο κρατώντας στο ένα μου χέρι την 
τσάντα μου και στο άλλο μια μεγάλη σακούλα με ένα δώρο-έκπληξη 
για την ανιψιά μου. Σήμερα ήταν η πρώτη της μέρα στο σχολείο και 
περίμενα με αγωνία να μου πει το πώς της φάνηκε. Ήμουν σίγουρη 
πως θα της άρεζε το δημοτικό σχολείο, γιατί πολλοί από τους 
φίλους της από το νηπιαγωγείο θα συνέχιζαν στο ίδιο σχολείο με 
εκείνη.
Κανονικά δεν μένω στην Ελλάδα, μα σπουδάζω στη 
Γερμανία, αλλά περνούσα τις διακοπές μου στο σπίτι της μαμάς μου 
στη Θεσσαλονίκη. Έτσι δεν θα έχανα για τίποτα στον κόσμο την 
ευκαιρία να μάθω από πρώτο χέρι όλες τις λεπτομέρειες για τη 
μικρή μου ανιψιά. Έχουμε μεγαλώσει μαζί με τη μαμά της και 
είμαστε σαν αδερφές.
Χτύπησα το κουδούνι και την πόρτα άνοιξε η ξαδέρφη μου η 
Μαρία με τη μικρή της κόρη την Ειρήνη, που φάνηκε να χάρηκε 
πολύ που με είδε. Μεταξύ μας, νομίζω ότι κατάλαβε πως το δώρο 
ήταν για εκείνη.
Η ξαδέρφη μου χαμογέλασε και μου είπε να μπω μέσα. Η 
Ειρήνη ήδη είχε τα μεγάλα πράσινα μάτια της καρφωμένα στη 
σακούλα. Σε αυτό μοιάζαμε πολύ. Και εμένα μου αρέσουν πολύ οι 
εκπλήξεις! Μα δεν της το έδωσα αμέσως. Ακολούθησα τη μαμά της 
στο σαλόνι και καθίσαμε και οι τρεις μαζί στον μεγάλο, αφράτο 
καναπέ τους.
«Λοιπόν;» ρώτησα αμέσως την Ειρήνη. «Πώς ήταν η πρώτη 
μέρα στο καινούργιο σχολείο;»
«Ήταν ωραία» είπε η Ειρήνη. «Δεν κάναμε πολλά πράγματα. 
Η δασκάλα μάς έδωσε, όμως, πολλά βιβλία! Μας είπε πως θα 
μάθουμε να διαβάζουμε πολύ γρήγορα».
«Αυτό είναι βέβαιο» είπα κλείνοντάς της το μάτι «και μετά, 
όταν θα ξέρεις να γράφεις και να διαβάζεις, θα μπορούμε να 
στέλνουμε και γράμματα. Όπως κάνουμε με τη μαμά και τον 
μπαμπά σου. Θα μου γράφεις;»
«Ναι!» είπε η ανιψιά μου. «Πόσο γρήγορα λες να μάθω;» 
ρώτησε αμέσως μετά με αγωνία.
«Ένα τόσο έξυπνο κοριτσάκι;» ρώτησα. «Χμ, πιστεύω πως τα 
Χριστούγεννα θα διαβάσεις εσύ στη μαμά την κάρτα που θα 
στείλω!»
Τα μάτια της Ειρήνης γούρλωσαν ακόμα περισσότερο.
«Αλήθεια;» είπε με ενθουσιασμό.
«Βέβαια» είπε η μαμά της και σηκώθηκε να μας φέρει κάτι 
να πιούμε.
Μιας και μείναμε μόνες μας, βρήκα την ευκαιρία να δώσω το 
δώρο μου στην ξαδέρφη μου. Ήταν μια όμορφη κασετίνα με πολλά 
μολύβια και μαρκαδόρους, ένα μπλοκ ζωγραφικής και μια κούκλα. 
Η μικρή αμέσως με αγκάλιασε, είπε ευχαριστώ και έτρεξε να τα 
αφήσει στο δωμάτιό της.
Στην πόρτα του σαλονιού φάνηκε η ξαδέρφη μου, η Μαρία, 
με ένα μεγάλο δίσκο με κρύο χυμό πορτοκάλι και γλυκό του 
κουταλιού για όλες μας. Η Ειρήνη έτρεξε πίσω κρατώντας στην 
αγκαλιά της την κούκλα.
«Για πες μας, δεσποινίς» την πείραξα. «Πώς είναι η τάξη 
σου;»
«Είναι όμορφη, με έναν μεγάλο πίνακα και από τα παράθυρα 
μπορείς να δεις όλη την αυλή! Και είμαστε πάρα πολλά παιδάκια».
«Θα κάνεις πολλούς φίλους!» είπα χαμογελαστή.
«Έχει πολλά αγοράκια και κοριτσάκια, και ξέρεις τι;» 
ρώτησε χαμηλώνοντας τη φωνή.
«Τι;» είπαμε ταυτόχρονα με τη μαμά της. 
«Έχουμε και ένα μαύρο κοριτσάκι!»
«Αλήθεια;» ρώτησα. «Πώς τη λένε;»
«Φλοριάν» είπε η Ειρήνη. «Δεν είναι παράξενο όνομα;»
«Όμορφο όνομα» απάντησα εγώ. «Από πού είναι;»
«Τη ρώτησε η δασκάλα και είπε ότι είναι από το Κονγκό» 
μας είπε η ανιψιά μου.
«Πωπώ, από το Κονγκό! Γίνατε φίλες;» τη ρώτησα 
τρώγοντας λίγο από το γλυκό. Ήταν πολύ νόστιμο.
«Όχι ακόμη, είναι πολύ ήσυχη», είπε η Ειρήνη. «Μαμά;» 
πρόσθεσε νευρικά.
Η μαμά της την κοίταξε και χαμογέλασε.
«Ναι, Ειρήνη μου;»
«Γιατί το κοριτσάκι είναι μαύρο;» ρώτησε. 
Τα μάτια της είχαν στενέψει και είχε σηκώσει το δεξί της 
φρύδι, έτσι κατάλαβα ότι στ’ αλήθεια ήταν πολύ προβληματισμένη! 
Την ήξερα πολύ καλά.
«Επειδή είναι από την Αφρική» απάντησε αμέσως η μαμά 
της. «Οι άνθρωποι που είναι από την Αφρική είναι πιο σκούροι από 
εμάς που είμαστε από την Ελλάδα, όπως οι άνθρωποι που είναι από 
τη Σουηδία είναι πιο ανοιχτόχρωμοι από εμάς».
Αμέσως είδα ότι η Ειρήνη δεν είχε πειστεί.
«Ναι, αλλά γιατί είναι μαύροι;» επέμεινε.
Η μαμά της με κοίταξε για βοήθεια. Πολλές φορές οι 
καλύτερες ερωτήσεις είναι αυτές στις οποίες εμείς οι μεγάλοι δεν 
μπορούμε να απαντήσουμε.
Αποφάσισα να της πω μια σπουδαία ιστορία. Την πιο 
όμορφη ιστορία. Την ιστορία των ανθρώπων.
«Η ιστορία των ανθρώπων ξεκινάει μια φορά και έναν καιρό, πριν 
από πολλά πολλά χρόνια, πριν ακόμη οι άνθρωποι φτιάξουν τις 
πόλεις και τα χωριά και αρχίσουν να σχεδιάζουν μεγάλα, 
πολύπλοκα κτίρια και τηλεοράσεις και υπολογιστές. Δεν υπήρχαν 
ούτε μαγαζιά ούτε σουπερμάρκετ ούτε τράπεζες και σχολεία! 
Οι άνθρωποι ζούσαν σε μεγάλες ομάδες, σε δάση και σε 
σκοτεινές σπηλιές στα βουνά. Άλλοι ζούσαν ψηλά σε λόφους και 
άλλοι κοντά σε ποτάμια και θάλασσες. Μιας και δεν μπορούσαν να 
πάνε στο σουπερμάρκετ όταν ήθελαν να φάνε κάτι, έπρεπε να βρουν 
έναν τρόπο να γεμίσουν την κοιλιά τους που γουργούριζε. Άλλοι 
κυνηγούσαν με όπλα που έφτιαχναν μόνοι τους, άλλοι μάζευαν 
τους καρπούς που τους χάριζε η φύση και άλλοι ψάρευαν. Δεν είχαν 
μάθει ακόμη πώς να καλλιεργούν τα χωράφια ή να χρησιμοποιούν 
τα ζώα, για να ζουν πιο άνετα.
Η ζωή ήταν όμορφη. Κανείς δεν έπρεπε να πηγαίνει το πρωί 
στη δουλειά ή στο σχολείο και όλα τα παιδιά παίζανε και τρέχανε 
και μπορούσαν να απολαύσουν τη φύση. Μα μια τέτοια ζωή είναι 
και πολύ δύσκολη. Δεν υπήρχαν σπίτια, γιατροί, αστυνομικοί και 
έτσι έπρεπε κανείς να προσέχει πάρα πολύ. Ήταν επικίνδυνα και 
πολλοί άνθρωποι δεν ζούσαν πάνω από εικοσιπέντε χρόνια!
Ακόμα, οι άνθρωποι, προσπαθώντας να επιβιώσουν, συχνά 
μάλωναν και ήθελε ο καθένας να έχει περισσότερα για τον εαυτό 
του και την οικογένειά του. Υπήρχε βία και πολύς φόβος. Έτσι, μετά 
από πολλά χρόνια, κατάλαβαν πως έπρεπε να βρουν μια λύση. 
Κάποιοι ξεκίνησαν να πάνε νότια, κάποιοι βόρεια, κάποιοι άλλοι 
στην Ανατολή και κάποιοι στη Δύση. Μερικοί αποφάσισαν απλά να 
μείνουν εκεί όπου είχαν εγκατασταθεί στην αρχή.
Προχωρούσαν, προχωρούσαν για χρόνια ολόκληρα. Σε 
κάποιους άρεσε το μέρος που βρήκαν και άρχισαν να χτίζουν μικρά 
χωριά. Άλλοι συνέχισαν να ψάχνουν ένα μέρος που θα τους αρέσει 
περισσότερο και στο οποίο θα αισθάνονταν πιο άνετα. Οι πρόγονοι 
της Φλοριάν, δηλαδή οι προπροπροπροπροπαππούδες της, ήταν από 
αυτούς που πήγαν Νότια, σε μια μεγάλη ήπειρο, που τώρα την 
ονομάζουμε Αφρική, αλλά τότε δεν είχε ακόμη όνομα, γιατί δεν 
υπήρχαν ακόμη χάρτες και κανείς δεν ήξερε πού ακριβώς 
βρισκόταν!
Ούτε ήξεραν πως αυτή η χώρα στο χώμα της οποίας πατάμε 
τώρα θα ονομαζόταν μετά από χιλιάδες χρόνια Ελλάδα. Δεν 
υπήρχαν καν άνθρωποι εδώ πέρα στην αρχή. Ήρθαν μετά από 
πολλά ταξίδια και πέρασε πολύς καιρός μέχρι να αποφασίσουν ότι 
τους αρέσει αρκετά εδώ. Έχτισαν σπίτια, τα οποία σιγά σιγά 
γίνονταν όλο και πιο σταθερά, και έμαθαν πώς να φτιάχνουν 
εργαλεία, για να γίνει πιο εύκολη η ζωή τους.
 Σε κάποια μέρη πιο γρήγορα και σε κάποια πιο αργά, 
σχηματίστηκαν ομάδες ανθρώπων που ζούσαν μαζί σε μικρά χωριά 
με έναν αρχηγό και κατάφεραν να δαμάσουν τα ζώα και, 
ξεκινώντας από λίγους σπόρους, να βρουν τον τρόπο να 
εκμεταλλευτούν τη γη, έτσι ώστε να καταφέρουν να τραφούν, αλλά 
και να αποθηκεύσουν φαγητό για τους δύσκολους καιρούς. Αυτές 
τις ομάδες ανθρώπων που ζουν οργανωμένα σε ένα μέρος όλο τον 
χρόνο τις ονομάζουμε «κοινωνίες». Κοινωνίες υπάρχουν και 
σήμερα. Λέμε πως υπάρχει η ελληνική κοινωνία, η κοινωνία της 
Αθήνας, η κοινωνία του χωριού. Πολλές κοινωνίες μαζί σε μια 
χώρα δημιουργούν ένα «κράτος». 
Ο κόσμος αλλάζει συνεχώς. Πριν από μόλις εκατό χρόνια 
υπήρχαν κάποια ζώα και φυτά τα οποία σήμερα έχουν εξαφανιστεί. 
Μπορείς να φανταστείς μόνο πόσο διαφορετικά ήταν τα πράγματα 
τότε! Μα και οι άνθρωποι δεν έμειναν οι ίδιοι. Ακόμη κι αν στην 
αρχή ήταν σχεδόν ίδιοι μεταξύ τους, έπρεπε να προσαρμοστούν στο 
νέο περιβάλλον, ώστε να μπορέσουν να επιβιώσουν. Σκέψου το 
καλοκαίρι που πας στη θάλασσα, εάν δεν βάλεις αντηλιακό, το 
δέρμα σου κοκκινίζει και πονάει και καίγεται. Αλλά αν η μαμά σου ή 
η θεία σου ή κάποιος φίλος σου έχει πιο σκούρο δέρμα, τότε 
καίγεται λιγότερο εύκολα. Από την άλλη, πόσες φορές δεν έχεις δει 
τουρίστες με χλωμή επιδερμίδα να είναι γεμάτοι φακίδες και να 
είναι κατακόκκινοι από τον ήλιο! 
Στην Αφρική και σε πολλά άλλα μέρη του κόσμου, όπως 
στην Ινδία, στις Αραβικές χώρες ή στη Νότια Αμερική, ο ήλιος είναι 
πολύ πιο καυτός και κάνει πολλή περισσότερη ζέστη από ό,τι στην 
Ελλάδα. Έτσι, μετά από πολλές γενιές ανθρώπων που καίγονταν 
συχνά από τον ήλιο και πονούσαν, η φύση αποφάσισε να τους 
βοηθήσει, το δέρμα τους έγινε όλο και πιο σκούρο και ανθεκτικό, 
έτσι ώστε να ζουν πιο άνετα και να μπορέσουν να είναι πιο 
ευτυχισμένοι. 
Αυτό που έγινε είναι αξιοθαύμαστο! Εκεί που είχε την 
περισσότερη ζέστη, οι άνθρωποι έγιναν πιο σκούροι, όπως για 
παράδειγμα στη χώρα που σήμερα τη λέμε «Κονγκό» από όπου είναι 
η συμμαθήτριά σου, η Φλοριάν. Στην Αίγυπτο ή στην Ινδία, που ο 
ήλιος δεν καίει τόσο πολύ, είναι πιο ανοιχτόχρωμοι, αν και 
λιγότερο ανοιχτόχρωμοι από εμάς στην Ελλάδα. Κι αν πας πιο 
βόρεια στην Ευρώπη, τότε θα δεις ανθρώπους με πολύ πολύ ξανθά 
μαλλιά, γαλάζια μάτια και επιδερμίδα λευκή σαν κρέμα βανίλια, 
που δεν χρειάζεται να προστατευτούν από τον ήλιο σε τόσο μεγάλο 
βαθμό.
Μα η φύση δεν σταμάτησε εκεί, επειδή ήξερε πως δεν είναι 
μόνο το δέρμα που μπορεί να μας αλλάξει, ώστε να μας βοηθήσει να 
επιβιώσουμε. Στις πολύ βόρειες χώρες, εκεί που σχεδόν όλο τον 
χρόνο απέραντες εκτάσεις είναι καλυμμένες με ένα παχύ στρώμα 
πάγου και χιονίζει συνεχώς, εκεί που έχουν έξι μήνες τον χρόνο 
μέρα και έξι μήνες νύχτα, οι άνθρωποι που ζουν εκεί είναι πολύ 
διαφορετικοί από εμάς. Τα μάτια τους, για παράδειγμα, είναι πιο 
κλειστά με πιο παχιά βλέφαρα, ώστε να μην παθαίνουν ζημιά από 
το κρύο!
Η φύση είναι πραγματικά σοφή. Αυτή τη διαδικασία δεν την 
κράτησε μόνο για τους ανθρώπους, και τα ζώα και τα φυτά 
αλλάζουν ανάλογα με το πόσο αλλάζει ο κόσμος γύρω τους. Οι 
επιστήμονες ονομάζουν αυτή τη διαδικασία «εξέλιξη».
Όμως ακόμα και στην ίδια χώρα οι άνθρωποι δεν είναι 
απόλυτα ίδιοι μεταξύ τους. Καθένας από μας μοιάζει και στη μαμά 
του και στον μπαμπά του. Επειδή οι άνθρωποι, παρότι ζούσαν σε 
κοινωνίες πια, δεν σταμάτησαν να ψάχνουν τρόπους να ζουν πιο 
άνετα. Γι’ αυτό πολλές φορές έψαχναν σε μέρη κοντά στον χώρο 
που ζούσαν, για να βρουν καλύτερη γη, περισσότερα ζώα ή νέους 
τόπους για να χτίσουν σπίτια, γιατί ήταν πια πάρα πολλοί για να 
ζουν άνετα. Μα, πολύ συχνά υπήρχαν ήδη άνθρωποι εκεί.
Δυστυχώς αυτό οδηγούσε, και οδηγεί ακόμα και σήμερα, σε 
πολέμους. Πολλές ανθρώπινες ζωές χάνονται και ολόκληρα χωριά 
σταματούν να υπάρχουν. Μα επίσης, νέοι άνθρωποι συναντιούνται 
με ανθρώπους που δεν ανήκουν στη δική τους ομάδα και κάνουν 
οικογένειες. Τα παιδιά αυτών των ανθρώπων, επειδή έχουν 
χαρακτηριστικά και από τη μαμά και από τον μπαμπά τους, 
διαφέρουν και από τους δύο. Γι’ αυτό θα δεις ότι στην τάξη σου 
άλλα παιδάκια έχουν καστανά, άλλα μαύρα, άλλα κόκκινα, άλλα 
ξανθά μαλλιά. 
Μα αυτό δεν σημαίνει ότι μια ομάδα ανθρώπων είναι 
καλύτερη από την άλλη. Σημαίνει απλώς ότι είναι τέλειοι για να 
επιβιώσουν στο μέρος από το οποίο κατάγονται. Επίσης, κάποιος 
που φαίνεται διαφορετικός στην Ελλάδα ή στη Γερμανία, όπως ένα 
μαύρο κοριτσάκι, δεν θα είναι διαφορετικό στη χώρα από την οποία 
κατάγεται. Εκεί, ένα αγοράκι από την Ελλάδα θα είναι αυτό που θα 
ξεχωρίζει.
Καθένας από εμάς είναι ένα μικρό θαύμα, γιατί η φύση μας 
έχει δώσει τα δώρα της και μας έχει κάνει μοναδικούς. Αυτό που 
μας κάνει να αναρωτιόμαστε γιατί κανείς δεν είναι σαν εμάς, είναι 
απλώς ότι δεν έχουμε συνηθίσει στην εικόνα του.
Το πιο μαγικό με την ιστορία των ανθρώπων, γιατί είναι μια 
ιστορία γεμάτη μαγεία, είναι ότι δεν τελειώνει ποτέ. Όλα θα 
συνεχίσουν να αλλάζουν γύρω μας, τα δέντρα, τα ποτάμια, οι 
άνθρωποι, τα ζώα, όλα κάποτε θα αλλάξουν. Γι’ αυτόν τον λόγο η 
ιστορία του ανθρώπινου είδους είναι η πιο ενδιαφέρουσα και η πιο 
όμορφη από όλες!»
Η Ειρήνη με κοίταξε σοβαρά.
«Είναι αληθινή η ιστορία που είπες ή την έβγαλες από το 
μυαλό σου; Και γιατί δεν τελείωσε με το ζήσαν αυτοί καλά και εμείς 
καλύτερα;»
«Είναι η πιο αληθινή ιστορία από όλες και η πιο σπουδαία. 
Όπως σου είπα, η ιστορία αυτή δεν τελειώνει ποτέ. Ακόμα και τώρα, 
μέσα στην τόσο λίγη ώρα που έχει περάσει, ο κόσμος έχει αλλάξει 
λίγο παραπάνω». 
Η Ειρήνη με κοίταζε τώρα πάλι με τα μάτια ορθάνοιχτα. Δεν 
ήξερε πόσο όμορφη ήταν η ιστορία όλων μας. Κοίταξε το χέρι της 
και μια τούφα από τα μαλλιά της. Το δέρμα της είχε το χρώμα της 
άμμου και τα μαλλιά της ήταν σκούρα καστανά, όπως και του 
μπαμπά της. Εγώ και η μαμά της είχαμε πιο ανοιχτόχρωμα μαλλιά 
από τα δικά της, μα η επιδερμίδα της μαμάς της είχε πιο πολύ το 
χρώμα του κριθαριού. Η ανιψιά μου έβαλε το χεράκι της δίπλα στα 
δικά μας και θαύμασε τη διαφορά τους.
«Είδες;» της χαμογέλασα. «Είμαστε και εμείς διαφορετικοί. 
Κανείς, ούτε καν τα δίδυμα αδέρφια, δεν είναι ποτέ ολόιδια».
«Δεν θα ήταν καλύτερα, όμως, όλοι να είμαστε ίδιοι;» 
ξανασήκωσε το φρύδι της.
«Χμ, για να δούμε» είπε η μαμά της και ήρθε από την 
κουζίνα με έναν μεγάλο δίσκο με ποτήρια. Είχε επάνω έξι ποτήρια. 
Τα πέντε ήταν ίδια, ψηλά, γυάλινα ποτήρια με χοντρό πάτο. Το 
τελευταίο, όμως, ήταν ένα ποτήρι του κρασιού.
«Διάλεξε ένα» πρότεινε στην Ειρήνη.
Η ανιψιά μου πήρε αμέσως το ποτήρι του κρασιού και το 
κοίταξε.
«Αυτό θέλω!» είπε ζωηρά.
«Γιατί όχι ένα από τα άλλα;» ρώτησα.
«Γιατί τα άλλα είναι ίδια!» είπε η μικρή μου ανιψούλα.
«Είδες;» τη ρώτησε η μαμά της.
Η Ειρήνη είχε ακόμη σηκωμένο το φρύδι. Δεν την είχαμε 
πείσει.
«Ναι, μα αυτά είναι μόνο ποτήρια!» είπε. 
«Έχεις δίκιο» συμφώνησα. «Είναι απλά ποτήρια. Για να 
σκεφτούμε λίγο, όμως» είπα πονηρά. «Αν όλοι οι άνθρωποι έπρεπε 
να είναι ίδιοι, τότε θα έπρεπε και όλος ο κόσμος να είναι ο ίδιος 
παντού. Έτσι, ενώ θα υπήρχαν διαφορετικές χώρες, όπως για 
παράδειγμα η Ελλάδα, η Γερμανία, η Ινδία, τότε θα ήταν ακριβώς οι 
ίδιες. Το μόνο που θα άλλαζε θα ήταν το όνομά τους. Παντού γύρω 
μας θα υπήρχαν ή μόνο δάση ή μόνο βουνά ή μόνο πεδιάδες. 
Παντού τα ίδια δέντρα, παντού τα ίδια μόνο λουλούδια».
«Θα ήταν πολύ βαρετό» είπε σοβαρά η ξαδέρφη μου.
«Ναι, μα ξέρεις ποιο θα ήταν το χειρότερο;» ρώτησα.
«Ποιό;» είπε και σήκωσε πλέον και τα δύο φρύδια.
«Ότι όλες οι μαμάδες θα ήταν ακριβώς ίδιες στην εμφάνιση, 
όλα τα μικρά κοριτσάκια θα είχαν το ίδιο χρώμα δέρμα, μαλλιά και 
μάτια, το ίδιος ύψος, μέχρι και την ίδια φωνή. Για να ξεχωρίσεις 
ποιος είναι ο μπαμπάς σου θα έπρεπε να θυμάσαι τι ρούχα φόρεσε το 
πρωί».
«Δεν θα ήταν ωραίο κάτι τέτοιο!» είπε η Ειρήνη. «Κι αν 
ήταν, θα ήθελα τουλάχιστον να είμαστε όλα τα κοριτσάκια 
όμορφα!»
«Δεν θα μπορούσες να καταλάβεις, όμως, ποιο κοριτσάκι 
είναι όμορφο και ποιο όχι» είπε η μαμά της γελώντας. «Αφού όλα 
θα ήταν ίδια!»
Η Ειρήνη φάνηκε ότι δεν κατάλαβε τι της είπε η μαμά της. 
Αποφάσισα να τη βοηθήσω.
«Ειρήνη, πιστεύεις ότι η μαμά σου είναι όμορφη;» ρώτησα.
«Η πιο όμορφη στον κόσμο!» είπε η Ειρήνη. 
«Η Φλοριάν είναι όμορφη;» ρώτησε η μαμά της που 
χαμογελούσε.
«Δεν ξέρω» είπε η Ειρήνη. 
«Δηλαδή;» την πίεσε η μαμά της. 
«Είναι... να, είναι διαφορετική!»
«Βλέπεις, θεωρούμε πάντα καλύτερο αυτό που 
καταλαβαίνουμε» της είπα εγώ. «Αυτό που ξέρουμε. Αλλά πάντα 
συγκρίνουμε με αυτό που βλέπουμε πιο συχνά. Εάν όλοι είναι 
εντελώς ίδιοι, χωρίς καμία διαφορά, δεν θα υπάρχει όμορφο ή 
άσχημο».
«Επειδή δεν θα υπάρχει τίποτα άλλο εκτός από αυτό» είπε η 
μαμά της.
«Δεν μπορώ να φανταστώ έναν τέτοιο κόσμο» είπε η Ειρήνη.
«Το ξέρω, αγάπη μου» είπε η μαμά της. «Ούτε εγώ μπορώ. 
Μα θα σε βοηθήσω. Έβγαλε το ποτήρι του κρασιού από τον δίσκο. 
Της έδειξε τα υπόλοιπα πέντε ποτήρια. Ποιο είναι το πιο όμορφο;»
«Δεν ξέρω, είναι ίδια!» είπε η Ειρήνη και αμέσως αρχίσαμε 
να γελάμε.
«Πωπώ!» έκανε η ανιψιά μου. «Μα, αν ένα κοριτσάκι έρθει 
από την Αφρική στην Ελλάδα, γιατί συνεχίζει να είναι ακόμη μαύρο; 
Αφού δεν έχει τόση ζέστη;»
«Επειδή έχει γεννηθεί έτσι, για να αλλάξει θα χρειαστούν 
αιώνες. Είναι πολύ πιθανό μετά από πολλές γενιές τα παιδιά των 
παιδιών των παιδιών της Φλοριάν, αν συνεχίσει να ζει στην 
Ελλάδα, να μη μοιάζουν πλέον σε αυτή. Αλλά αυτό θα γίνει πάρα 
πολύ μετά. Τόσο μετά, που μπορεί και οι δικοί μας απόγονοι να μη 
μοιάζουν πια με εμάς»
«Δεν μπορούμε να ξέρουμε πώς θα είναι;» ρώτησε η Ειρήνη. 
Η μαγεία της φύσης την είχε συνεπάρει.
«Πολλοί επιστήμονες προσπαθούν να απαντήσουν ακριβώς 
αυτήν την ερώτηση» της είπα. «Μα κανείς δεν είναι σίγουρος. 
Μπορεί κανείς μόνο να μαντέψει. Αυτή ακριβώς είναι και η ομορφιά 
της ζωής!»
«Βλέπεις» είπε η ξαδέρφη μου που τόση ώρα άκουγε και 
αυτή με προσοχή την ιστορία, παρόλο που την ήξερε. «Εσύ έχεις τα 
ίδια μαλλιά με τον μπαμπά. Ενώ εγώ μοιάζω πιο πολύ με την 
ξαδέρφη σου που είναι κόρη της αδερφής της μαμάς σου. Εάν εσύ 
παντρευτείς, όταν μεγαλώσεις, κάποιον από την Κίνα, τότε τα 
παιδιά σου μπορεί να έχουν σχιστά μάτια. Σίγουρα θα είναι πολύ 
διαφορετικά και από εσένα, αλλά και από εμένα και τον μπαμπά. 
Είναι αδύνατον κάποιος να ξέρει πώς ακριβώς θα μοιάζουν!»
Η Ειρήνη συνέχισε να κοιτάει σκεπτικά τα χέρια της. Εμείς 
τελειώσαμε το γλυκό και τον χυμό και αρχίσαμε να συζητάμε 
διάφορα πράγματα, ενώ η μικρή μου ανιψιά ήταν βυθισμένη σε 
σκέψεις.
«Οι άνθρωποι στη Γερμανία είναι πολύ διαφορετικοί;» με 
ρώτησε απαλά. 
«Και ναι και όχι» γέλασα. «Όλοι είμαστε ίδιοι και 
διαφορετικοί την ίδια στιγμή. Για παράδειγμα, όλοι οι άνθρωποι 
χρειαζόμαστε ύπνο, φαγητό, ρούχα και ένα σπίτι. Αλλά ακόμα και 
δύο αδέρφια μπορεί να αγαπούν διαφορετικά φαγητά, ταινίες και 
να τους αρέσουν διαφορετικά παιχνίδια».
«Ναι» είπε εκείνη «μα ποια γλώσσα μιλάνε;»
«Μιλάνε γερμανικά» είπα. «Οι περισσότεροι από αυτούς. 
Κάποιοι οι οποίοι μπορεί να βρίσκονται πιο κοντά στη Γαλλία, που 
είναι μια χώρα δίπλα στη Γερμανία, μπορεί να μιλάνε γαλλικά και 
να είναι Γερμανοί! Οι κάποιοι, όπως εγώ, μπορεί να βρίσκονται εκεί 
για λίγο καιρό και να μιλάνε και γερμανικά και ελληνικά ή κάποια 
άλλη γλώσσα. Σκέφτηκες να ρωτήσεις τη φίλη σου, τη Φλοριάν 
γιατί τη λένε Φλοριάν;»
«Μου είπε πως στη χώρα της μιλάνε κονγκολέζικα και 
γαλλικά!» είπε η Ειρήνη «και το όνομά της είναι γαλλικό!»
«Σωστά!» την επαίνεσα. «Είδες; Η μαμά της μπορεί να μιλάει 
και ελληνικά και ίσως και κονγκολέζικα και γαλλικά. Δεν είναι 
σπουδαίο;»
«Ναι, θα ήθελα και εγώ να μπορώ να μιλάω κι άλλες 
γλώσσες. Η δασκάλα μας, που μιλάει γαλλικά, μίλησε με τη Φλοριάν 
και είπε πως ήδη μιλάει πολύ καλύτερα από εκείνη, γιατί είναι η 
μητρική της γλώσσα. Τι θα πει μητρική γλώσσα;»
«Είναι η γλώσσα την οποία δεν χρειάζεται να σκεφτείς 
καθόλου, για να την καταλάβεις, γιατί είναι η γλώσσα που 
μαθαίνεις από τότε που είσαι μωρό, από τη μαμά και τον μπαμπά 
σου. Γι’ αυτό τη λέμε μητρική. Η δική σου μητρική γλώσσα είναι τα 
ελληνικά. Η Φλοριάν, εάν έμαθε από μωρό και τα ελληνικά και τα 
γαλλικά είναι δίγλωσση, που σημαίνει ότι μπορεί να μιλάει το ίδιο 
καλά και τις δύο γλώσσες! Είναι ένα πολύ ξεχωριστό κοριτσάκι!» 
είπε η μαμά της.
Η Ειρήνη χαμογελούσε.
«Μαμά, ξέρεις τι;» ρώτησε «η Φλοριάν είπε ότι μπορεί να 
μου μάθει και εμένα γαλλικά. Θα της ζητήσω να γίνουμε φίλες!»
«Αυτή είναι μια πολύ καλή ιδέα» είπε η μαμά της.
Θα έφευγα πολύ σύντομα για τη Γερμανία, έτσι αποφάσισα να 
επισκεφτώ το σπίτι της αγαπημένης μου ξαδέρφης για να χαιρετήσω 
την οικογένειά της πριν ταξιδέψω. Θα μου έλειπαν πολύ!
Αυτή τη φορά άνοιξε την πόρτα ο μπαμπάς της Ειρήνης. 
Εκείνη καθόταν μπροστά στην τηλεόραση και ζωγράφιζε στο μπλοκ 
ζωγραφικής που της είχα αγοράσει. Όταν είδε πως ήμουν εγώ που 
είχα χτυπήσει το κουδούνι, έτρεξε να με αγκαλιάσει. 
«Τι κάνει η μικρή μου μαθήτρια;» ρώτησα και τη φίλησα στο 
μάγουλο.
«Καλά, ζωγραφίζω. Θέλεις να δεις;» με ρώτησε.
Πλησίασα και κοίταξα τη ζωγραφιά της. Ήταν μια παρέα 
παιδιών πιασμένη χέρι χέρι. Κάθε παιδάκι είχε διαφορετικό χρώμα, 
μαλλιά και δέρμα. Όλα, όμως, είχαν πλατιά χαμόγελα στα πρόσωπά 
τους.
«Αυτή είμαι εγώ» είπε και μου έδειξε ένα όμορφο κοριτσάκι 
με μπεζ επιδερμίδα και μαύρα μαλλιά. «Και αυτή η φίλη μου, η 
Φλοριάν» έδειξε με το δάχτυλό της ένα σκουρόχρωμο κοριτσάκι με 
πυκνά, μαύρα, σγουρά μαλλιά. Ήταν δίπλα δίπλα και κρατιόνταν 
σφιχτά. 
«Και τα άλλα παιδάκια;» ρώτησα εγώ. 
«Σκέφτηκα πως, αφού έγινα φίλη με τη Φλοριάν, θα ήθελα 
να γίνω φίλη και με άλλα παιδάκια από άλλες χώρες. Δεν τα ξέρω 
ακόμη, μα τα ζωγράφισα και όταν τα γνωρίσω θα τα ρωτήσω την 
ιστορία τους. Η μαμά της Φλοριάν μου είπε τόσα πολλά για τη χώρα 
της! Η φίλη μου γεννήθηκε εδώ, αλλά η μαμά της θυμάται πολλά 
πράγματα από εκεί και μας είπε πολλές διασκεδαστικές ιστορίες και 
παραμύθια και τραγούδια».
«Είναι όμορφο να γνωρίζεις καινούργιους ανθρώπους!» 
συμφώνησα.
«Ναι, και δεν είναι πολύ διαφορετικοί από εμάς» είπε 
σκεφτικά. «Η Φλοριάν αγαπάει το παγωτό βανίλια, κοιμάται πάντα 
με αναμμένο ένα μικρό φωτάκι και δεν τρώει τις φακές. Όπως και 
εγώ».
Γελάσαμε μαζί. Ο μπαμπάς της μπήκε μέσα με έναν μεγάλο 
δίσκο στα χέρια.
«Ωχ!» είπε γελώντας «κρίμα τότε που σήμερα θα φάμε 
φακές!»
Η Ειρήνη έκανε μια γκριμάτσα που με έκανε να γελάσω. Με 
κοίταξε σοβαρά και μετά στράφηκε με παράπονο στον μπαμπά της.
«Φακές; Μπλιαχ!» έκανε.
«Πρέπει να φας, για να μεγαλώσεις» απάντησε εκείνος 
σοβαρά. «Αλλά μετά σου έχω μια έκπληξη» είπε με ένα μικρό 
χαμόγελο. «Θα φάμε και παγωτό βανίλια!»

Ο μικρός Ηλίας ζει σε ένα πολύ όμορφο 
σπίτι κοντά στη θάλασσα. Κάθε πρωί 
πηγαίνει στο σχολείο με το ποδήλατό του 
και, γυρνώντας, περνάει όλο το απόγευμα 
με τα παιχνίδια του. Είναι το μόνο παιδάκι 
από το σχολείο του που έχει δύο δωμάτια 
γεμάτα παιχνίδια.
Και όμως, δεν του φτάνουν. Συνέχεια 
ζητάει από τους γονείς του ό,τι καινούργιο 
δει στα πολυκαταστήματα ή στην 
τηλεόραση. 
Ένα κυριακάτικο απόγευμα, αφού είχε 
τελειώσει τα μαθήματά του, άρχισε να 
φωνάζει στη μαμά του: 
- Μαμααααααααααααααααααααααααά, 
είδα ένα μοναδικό παιχνίδι στην 
τηλεόραση και θέλω να μου το πάρετε με 
τον μπαμπά! Θα σκάβω και θα ανακαλύπτω 
σκελετούς δεινοσαύρων! Θα γίνω και εγώ 
παλαιοντολόγος! Πότε θα πάμε να το 
πάρουμε; 
Η μαμά του μικρού Ηλία,
διστακτικά, του είπε:
- Θα δούμε, αγάπη μου, πότε θα έχουμε 
χρόνο με τον μπαμπά να πάμε να το 
δούμε.
- Μα εγώ το θέλω τώρα. Ήμουν πολύ 
επιμελής στα μαθήματά μου και στον 
έλεγχο είχα παντού άριστα. Γιατί δεν μου 
το παίρνετε; Δεν το αξίζω;
- Το αξίζεις αγάπη μου, αλλά ήδη έχεις 
τόσα πολλά πράγματα στο δωμάτιό σου 
που είναι ξεχασμένα και άλλα παιδάκια 
θα σε ζήλευαν.
- Ναι, ναι… καλά… δεν μ’ αγαπάτε με τον 
μπαμπά. Προτιμάτε τα χρήματα να τα 
κρατάτε για σας.
- Ηλία μου, τα χρήματα δεν φυτρώνουν σε 
κάποιο δέντρο για να βγαίνουν συνέχεια 
και να μπορούμε να σου παίρνουμε ό,τι 
θέλεις.
Ο μικρός σκέφτηκε την εικόνα ενός 
δέντρου γεμάτο χαρτονομίσματα και 
πράγματι του φάνηκε περίεργο.
Έτσι η μαμά του προσπάθησε να του 
εξηγήσει πως τα χρήματα οι άνθρωποι τα 
αποκτούν δουλεύοντας. Όπως εκείνος 
πηγαίνει στο σχολείο, έτσι και εκείνοι 
πηγαίνουν στη δουλειά τους. Δυστυχώς 
όμως, αυτήν την περίοδο, η οικογένειά
τους έχει οικονομικές δυσκολίες και δεν 
μπορούν πια να ικανοποιούν όλες του τις 
επιθυμίες. Στεναχωρημένος ο Ηλίας,
ξάπλωσε στο κρεβάτι του και προσπάθησε 
να κοιμηθεί. Γρήγορα βυθίστηκε σε ένα 
όνειρο που θα του άλλαζε όλη τη μέχρι 
τώρα συμπεριφορά του.
- Νιάου… νιάου…
Ο μικρός Ηλίας βρισκόταν σ’ ένα 
καταπράσινο λιβάδι. Κοίταξε γύρω του 
αλλά δεν είδε κανέναν. 
- Νιάου… νιάου… ακούστηκε πάλι. 
Ένας πορτοκαλί γάτος φάνηκε να είναι 
κρυμμένος μέσα σ’ ένα χάρτινο κουτί 
κάτω από ένα δέντρο.
- Είμαι εγκλωβισμένος μέσα σε αυτό το 
κουτί. Βοήθησέ με… πεινάω… γρρρρρρ… 
χρειάζομαι ψαράκι. 
- Μα πού μπορώ να βρω ψαράκια σε αυτό 
το λιβάδι; ρώτησε ο Ηλίας
- Όλα τα ψαράκια είναι κρυμμένα μέσα 
στο κουτί αλλά για να έρθουν στο 
στοματάκι μου, πρέπει να ρίξεις μέσα 
στην τρυπούλα κέρματα.
- Μα δεν έχω μαζί μου χρήματα, είπε 
απογοητευμένος ο Ηλίας.
- Μην ανησυχείς… υπάρχουν πολλοί τρόποι 
για να βρεις χρήματα. Είσαι έτοιμος όμως 
να κουραστείς για να με βοηθήσεις να 
γεμίσω την κοιλίτσα μου που γουργουρίζει;
- Τι εννοείς να κουραστώ;
- Μα για να βγάλεις χρήματα, εσύ και όλοι 
οι άνθρωποι, πρέπει να κοπιάσεις… να 
δουλέψεις, να κουραστείς και τότε θα 
ανταμειφθείς με τα κέρματα ή τα 
χαρτονομίσματα του ευρώ που ξέρεις.
- Αλήθεια; Ρώτησε με απορία ο 
μικρός Ηλίας
- Λοιπόν… για να σκεφτούμε… ξέρεις να 
φροντίζεις δέντρα ή λουλούδια?
- Ναιιιιιιιιιιιιιιιιιιιιιιι! Είπε με ενθουσιασμό ο 
Ηλίας. Ο παππούς μου κάποια καλοκαίρια 
με παίρνει μαζί στον κήπο του και μου 
δείχνει πώς να φροντίζω τα λαχανικά, τα 
δέντρα και κάποια λουλούδια που ίσως 
έχουν μαραθεί.
- Ωραία λοιπόν… Σε αυτό το λιβάδι 
αρχηγός είναι ο μπαρμπα-€υρούλης. Τον 
λένε έτσι γιατί είναι γέρος και είναι ο 
μόνος που έχει ευρώ στο σπίτι του. Αν 
φροντίσεις τα ταλαιπωρημένα δέντρα 
κόβοντας όλα τα ξερά φύλλα και ποτίσεις 
τα λουλούδια, σίγουρα θα σε ανταμείψει 
με κέρματα. Έτσι θα γεμίσω για σήμερα 
την κοιλίτσα μου.
- Εύκολο ακούγεται!
Ο μικρός Ηλίας με χαρά άρχισε να 
περιποιείται το λιβάδι όπως μπορούσε.
Μετά από αρκετές ώρες δουλειάς και 
κούρασης, βρήκε το σπίτι του μπάρμπα-
€υρούλη. Του εξήγησε τι είχε κάνει και 
μάζεψε τα πρώτα του ευρώ. Τρέχοντας 
έριξε τα κέρματα στο κουτάκι και ο 
γατούλης, επιτέλους, χαμογέλασε! 
- Σ’ ευχαριστώ τόσο πολύ… Επιτέλους το 
στομαχάκι μου γέμισε. Όμως ανησυχώ για 
αύριο. Πώς θα φάω πάλι ψαράκια;
- Μμμμ… Άσε με να σκεφτώ, είπε ο Ηλίας, 
που πρώτη φορά στη ζωή του φερόταν 
ώριμα και λογικά.
Ξέρεις, γατούλη, κάτι άλλο που με έμαθε η 
μαμά μου και μπορώ να το κάνω πολύ 
καλά;
- Πες μου, πες μου, είπε με αγωνία το 
πορτοκαλί γατάκι.
- Παλιά, κοντά στο σπίτι μας, είχε ανοίξει 
ένα μικρό οπωροπωλείο. Εκεί έβρισκες τα 
πιο γλυκά βατόμουρα. Η μαμά λοιπόν, με 
είχε μάθει να φτιάχνω την πιο λαχταριστή 
τάρτα με αυτά. Δυστυχώς, το μαγαζάκι 
έκλεισε και έχουμε χρόνια να φτιάξουμε 
αυτό το γλυκό. Φροντίζοντας όμως το 
λιβάδι, νομίζω πως είδα τέτοια βατόμουρα. 
Τι θα έλεγες να τα μαζέψω, να φτιάξω μια 
γιγάντια τάρτα και να την μοιράζω;
- Τέλεια ιδέα, Ηλία! Άντε περιμένω να δω 
πώς θα τα καταφέρεις.
Ο Ηλίας για πρώτη φορά στη ζωή του,
ένιωθε ικανός και ότι άξιζε τον κόπο η 
κούραση που ένιωθε, αφού φρόντιζε 
κάποιον που είχε ανάγκη. Μέσα σε δύο 
ώρες, η τάρτα είχε γίνει ανάρπαστη και ο 
Ηλίας είχε μαζέψει τόσα ευρώ που θα 
εξασφάλιζαν ψαράκια στον γάτο για 
αρκετό καιρό.
- Γατούλη μου; Δεν μπορώ να σε 
βοηθήσω άλλο… Κουράστηκα πολύ… Θα 
ξαπλώσω λίγο κάτω από τη σκιά αυτού 
του δέντρου, είπε ο μικρός 
ταλαιπωρημένος.
- Ό,τι πεις, Ηλία μου… Ξεκουράσου και 
όταν ξυπνήσεις, θα δούμε τι άλλο μπορείς 
να κάνεις για να εξασφαλίσω τα ψαράκια 
μου.
Το όνειρο του μικρού Ηλία κόπηκε 
απότομα. Είχε πια ξημερώσει. 
Αφού φόρεσε τη σχολική του στολή, 
κατέβηκε στην κουζίνα για πρωινό.
- Μαμάκα μου, καλημέρα! Έχω να σου πω 
κάτι που σκέφτηκα. 
- Τι είναι γλυκέ μου;
- Θυμάσαι εκείνο το παιχνίδι με τους 
δεινόσαυρους που σου είπα;
- Ηλία μου τα είπαμε αυτά… Όταν έχουμε 
χρόνο, θα πάμε με τον μπαμπά να το 
δούμε.
- Αυτό ήθελα να σου πω. Δεν χρειάζεται 
να μου το πάρετε εσύ και ο μπαμπάς. Εγώ 
αυτό που θέλω είναι να πάμε να πάρουμε 
έναν κουμπαρά. 
- Κουμπαρά; Πώς σου ήρθε αυτό 
αγάπη μου;
- Να… Εχθές το βράδυ είδα ένα όνειρο 
και κατάλαβα κάτι πολύ σημαντικό: τα 
χρήματα δεν βγαίνουν εύκολα και για να 
αποκτήσεις ό,τι χρειάζεσαι, θέλει κόπο και 
χρόνο. Έτσι λοιπόν θέλω και εγώ έναν
κουμπαρά για να βάζω το χαρτζιλίκι μου. 
Όταν γεμίσει ο κουμπαράς μου, θα 
αγοράσω το παιχνίδι που τόσο θέλω και 
όσα χρήματα μείνουν είτε θα τα κρατήσω 
για το μέλλον μου είτε θα τα προσφέρω 
σε κάποιον οργανισμό που τα χρειάζεται. 
Θα σταματήσω να σας ζητάω πράγματα 
που στην πραγματικότητα δεν με κάνουν 
ευτυχισμένο αλλά απλά γεμίζουν το 
δωμάτιό μου.
- Ηλία μου… Μας κάνεις υπερήφανους. 
Αύριο κιόλας θα πάμε να σου πάρω τον 
κουμπαρά που θες. Μάλιστα έχω δει έναν 
που θα σου αρέσει πολύ γιατί είναι ένα 
μπλε κουτάκι χωρισμένο σε τρία μέρη: 
ΞΟΔΕΥΩ 
ΔΩΡΙΖΩ
ΑΠΟΤΑΜΙΕΥΩ 
Έτσι θα μπορείς να διαχειρίζεσαι τα 
κέρματά σου όπως πρέπει. 
Ο Ηλίας μέσα σε έναν χρόνο είχε μάθει 
έννοιες που παλιά τις αγνοούσε. Ήξερε τι 
σημαίνει αποταμίευση, οικονομική κρίση, 
επένδυση, υπερκατανάλωση. Μάλιστα 
έκανε υπερήφανους τους γονείς του γιατί 
κάθε χρόνο διοργάνωνε στο σχολείο του 
ένα παιδικό σεμινάριο για την παγκόσμια 
ημέρα αποταμίευσης, εξηγώντας στους 
συνομηλίκους του κάτι που του δίδαξε ο 
γατούλης και ο μπάρμπα-€υρούλης: 
τα χρήματα βγαίνουν με κόπο 
και δεν πρέπει να τα 
σπαταλάμε αλλά να τα 
αποταμιεύουμε.

Ο Ιορδάνης είναι ένα αγόρι 10 χρονών. 
Μεγαλώνει με τους γονείς του σε μια 
γειτονιά όπου όλα τα παιδιά λατρεύουν 
την ανάγνωση, την ορθογραφία και τη 
γραμματική. Τα σπίτια τους θυμίζουν 
γράμματα της αλφαβήτου και σε κάθε 
γωνιά υπάρχουν δωμάτια ανάγνωσης και 
βιβλιοθήκες γεμάτες από παιδικά 
παραμύθια.
Δεν έχει πολλούς φίλους γιατί ντρέπεται 
για τη δυσκολία του να διαβάζει και να 
γράφει σωστά. Έτσι, προτιμά να κάθεται 
μόνος του ακόμα και την ώρα του 
διαλείμματος. Μια μέρα, γυρνώντας 
απογοητευμένος από το σχολείο γιατί για 
ακόμη μια φορά δεν είχε πάει καλά στην 
ορθογραφία της ημέρας, έχασε το δρόμο 
για το σπίτι. 
Περπατώντας αρκετή ώρα, βρέθηκε 
μπροστά σε ένα πολύχρωμο σπίτι. 
- Θα είναι ένα από τα δωμάτια 
ανάγνωσης, φαντάστηκε …
Ξαφνικά, τα παράθυρα άνοιξαν και 
ρούφηξαν μέσα τον Ιορδάνη. Από την 
πρώτη στιγμή, του έκανε εντύπωση ότι 
μέσα στο δωμάτιο υπήρχε μόνο ένα 
θρανίο. Χωρίς δισταγμό, κάθισε και 
έβγαλε τα βιβλία του. 
Τότε συνέβη κάτι μαγικό! Το θρανίο 
άνοιξε και ένα τεράστιο ΜΟΛΥΒΑΚΙ 
εμφανίστηκε!
- Γεια σου Ιορδάνη! Είσαι το τυχερότερο 
παιδί αυτής της γειτονιάς! Μόλις κάθισες 
στο μαγικό θρανίο που θα σε κάνει να 
αγαπήσεις την ορθογραφία και τη 
γλώσσα.
- Μα…… δεν είμαι καθόλου καλός σε αυτό 
το μάθημα…. είπε στεναχωρημένος ο 
Ιορδάνης. Κάθε μέρα διαβάζω την 
ορθογραφία που μου βάζει ο κύριος και 
όταν πάω στο σχολείο, όλες τις δύσκολες 
λέξεις τις γράφω λάθος. 
- Κάνε υπομονή μικρέ μου! Μαζί μου όλα 
θα γίνουν εύκολα. Είσαι έτοιμος;
- Ναιιιιιιιιιιιιιιιιιιιιιιιιιιιιιιιιιιιιιιιιιιιιιιιιιιιιιιι,
φώναξε με χαρά
- Άκου λοιπόν το τραγούδι!
Ξαφνικά, μπροστά στον Ιορδάνη και το 
θρανίο όπου καθόταν, εμφανίστηκαν 
τεράστιες νότες και ακούστηκε ένα
τραγούδι:
« Εύκολο ή δύσκολο; 
 Εύκολο ή δύσκολο; 
Για μένα είναι πάντα εύκολο! »
- Πρόσεξέ με Ιορδάνη, είπε το μαγικό 
μολυβάκι. Τώρα θα σου αποκαλύψω το 
πρώτο μας κόλπο. 
Λέγεται :
 «πηδώ από το εύκολο στο δύσκολο»
Γράμματα πολύχρωμα εμφανίστηκαν 
μέσα από ένα ιπτάμενο βιβλίο και 
σχημάτισαν τη λέξη
Το όμικρον και το ωμέγα 
κατέβηκαν πιο κάτω
ΕΥΚΟΛΟ  ΔΥΣΚΟΛΟ 
και το τραγούδι ακούστηκε ξανά:
ο ω
« Εύκολο ή δύσκολο; 
 Εύκολο ή δύσκολο; 
Για μένα είναι πάντα εύκολο! »
- Δηλαδή Ιορδάνη μου, πήγαμε από το 
εύκολο όμικρον στο δύσκολο ωμέγα.
- Αυτό συμβαίνει και με άλλες λέξεις;
ρώτησε με αγωνία ο Ιορδάνης.
- Βεβαίως! Κοίταξε και άλλες τέτοιες 
λέξεις και δες πως πηγαίνουν από το 
εύκολο στο δύσκολο.
Το μολυβάκι άρχισε να γράφει πάνω στον 
πίνακα τέτοιες λέξεις...
Αριθμητική εύκολο γιώτα δύσκολο ήτα 
εύκολο γιώτα δύσκολο ήτα
Μόρφωση εύκολο όμικρον δύσκολο 
ωμέγα
Κίνδυνος εύκολο γιώτα δύσκολο ύψιλον 
Πίθηκος εύκολο γιώτα δύσκολο ήτα
Πρόσωπο εύκολο όμικρον δύσκολο 
ωμέγα
Ο Ιορδάνης ανακουφίστηκε. Λέξεις που 
τόσο καιρό τις μπέρδευε, τώρα τις 
θυμόταν με ένα κόλπο, με ένα τραγούδι. 
Γυρνώντας σπίτι δε μπορούσε να κρύψει 
τη χαρά του!
- Μαμαααααααααααααααααααααααά! 
Μπαμπααααααααααααααααααααααά!
επιτέλους! Από σήμερα θα μαθαίνω 
εύκολα την ορθογραφία της επόμενης 
ημέρας!
- Τις λες Ιορδάνη μου; Τρελάθηκες;
Πήγαινε γρήγορα πάνω να διαβάσεις τα 
μαθήματά σου! είπε με αυστηρό τόνο η 
μητέρα του.
Απογοητευμένος που δεν τον πίστεψαν 
και με κατεβασμένο το κεφάλι, κλείστηκε 
στο δωμάτιό του και περίμενε με αγωνία 
το επόμενο απόγευμα, μετά το σχολείο, 
να βρεθεί σ’ εκείνο το μαγικό δωμάτιο.
Η επόμενη μέρα έφτασε, το σχολείο 
τελείωσε και ο μικρός Ιορδάνης μάζεψε 
γρήγορα την τσάντα του και έτρεξε με το 
ποδήλατό του σαν τρελός προς την 
πολύχρωμη πόρτα εκείνου του δωματίου, 
που τον είχε μαγέψει.
Κάθισε πάλι στο θρανίο, έβγαλε τα βιβλία 
του και αμέσως εμφανίστηκε μέσα από 
το θρανίο το μαγικό μολυβάκι.
- Καλώς τον! Σήμερα σου έχω κάτι πιο 
διασκεδαστικό! Σου αρέσουν οι εικόνες;
- Ναιιιιιιιιιιιιιιιιιιιιιιιιιιιιιιιιιιιιιιιιιιι!, φώναξε 
γεμάτος ενθουσιασμό ο Ιορδάνης
- Πρόσεξέ με λοιπόν! Το σχήμα του μήλου 
που σου δείχνω τώρα ποιο γράμμα της 
αλφαβήτου σου θυμίζει;
Ένα κατακόκκινο μήλο εμφανίστηκε 
μπροστά στα μάτια του!
- Μμμμμμ……. συλλογίστηκε ο Ιορδάνης. 
Το γράμμα ήτα;
- Μπράβοοοοοοοοοοοοοοοο!
- Αυτό λοιπόν είναι το δεύτερό μας κόλπο. 
Μόλις ακούς μια λέξη, 
θα σκέφτεσαι την εικόνα της.
Μικρές εικόνες άρχισαν να εμφανίζονται 
μπροστά στον Ιορδάνη και το μολυβάκι 
εξηγούσε τα πάντα! 
Λύρα 
Γράφεται με ύψιλον γιατί το κάτω μέρος 
της λύρας θυμίζει το γράμμα ύψιλον
Βρύση 
Γράφεται με ύψιλον γιατί το σχήμα της 
βρύσης θυμίζει το γράμμα ύψιλον
Φρύδι 
Γράφεται με ύψιλον γιατί το σχήμα ενός 
φρυδιού θυμίζει το γράμμα ύψιλον
Άγκυρα 
Γράφεται με ύψιλον γιατί το σχήμα της 
άγκυρας θυμίζει το γράμμα ύψιλον
Φύλλο
Γράφεται με ύψιλον γιατί το σχήμα του 
φύλλου θυμίζει το γράμμα ύψιλον
Αμύγδαλο 
Γράφεται με ύψιλον γιατί το σχήμα του 
αμύγδαλου θυμίζει το γράμμα ύψιλον
Αχινός 
Γράφεται με γιώτα γιατί οι βελόνες των 
αχινών θυμίζουν το γράμμα γιώτα
Ακτίνα
Γράφεται με γιώτα γιατί οι ακτίνες του 
ήλιου θυμίζουν μικρά γιώτα
Πινέζα
Γράφεται με γιώτα γιατί η βελόνα της 
πινέζας θυμίζει το γράμμα γιώτα 
Καμήλα
Γράφεται με ήτα γιατί η ράχη της 
καμήλας θυμίζει το γράμμα ήτα
Πόσο τυχερό παιδί ήταν ο Ιορδάνης! Μέσα 
σε δύο μέρες είχε μάθει να γράφει 
αρκετές λέξεις σωστά, με κόλπα που δε 
γινόταν να τα ξεχάσει! Ευτυχισμένος 
λοιπόν, γύρισε σπίτι και ανέβηκε στο 
δωμάτιό του.
Μάζεψε γύρω του όλα τα βιβλία της 
βιβλιοθήκης και άρχισε να εφαρμόζει τα 
κόλπα που του έμαθε το μαγικό μολυβάκι 
για τις δύσκολες λέξεις που συναντούσε.
Το επόμενο απόγευμα, μετά το σχολείο, 
διέσχισε τον ίδιο δρόμο που οδηγούσε στο 
μαγικό δωμάτιο. Μπήκε μέσα αλλά δεν 
ήταν εκεί το αγαπημένο του θρανίο. 
Περίμενε αρκετή ώρα. Ούτε το μαγικό 
μολυβάκι εμφανίστηκε, ούτε μελωδίες 
ακούστηκαν. Κλαίγοντας σηκώθηκε και 
άρχισε να περπατάει προς το σπίτι του. 
Εκεί, κάτω από τη χαραμάδα της πόρτας 
του σπιτιού του, βρήκε ένα γράμμα.
Αγαπητέ Ιορδάνη,
Με αυτό το γράμμα θέλουμε να σου 
πούμε ένα μεγάλο ΜΠΡΑΒΟ! Έμαθες να 
γράφεις αρκετές δύσκολες λέξεις σωστά! 
Δε χρειάζεσαι πια τη βοήθειά μας. 
Κατάλαβες ότι η γλώσσα είναι ένα 
παιχνίδι! Ότι η ορθογραφία δεν είναι 
κάτι δύσκολο αρκεί να ξέρεις τα 
κατάλληλα κόλπα. Συνέχισε έτσι!
Ο Ιορδάνης χαμογέλασε και ένιωσε για 
πρώτη φορά σίγουρος για τον εαυτό του. 
Από εκείνη την ημέρα έγραφε την 
ορθογραφία που του έβαζε ο κύριος 
ολόσωστα γιατί θυμόταν τα κόλπα που του 
είχε μάθει το μολυβάκι σε εκείνο το 
μαγικό δωμάτιο.

Μια φορά κι έναν καιρό, ζούσε στα βαθιά νερά του Μεγάλου Ωκεανού μια όμορφη κοπέλα, που
την έλεγαν Θάλασσα. Τα μάτια της ήταν γαλανά και τα μαλλιά της ήταν τόσο μακριά, που απλώνονταν
ως τα πέρατα της Γης. Άλλαζαν διαρκώς χρώμα και πότε ήταν γαλανά, πότε πρασινωπά, πότε γαλαζοπράσινα ή γκρίζα ή κατάμαυρα. Είχαν τεράστιες σπηλιές και χαράδρες, μα και βάραθρα σκοτεινά κι
απάτητα. Ανάμεσα στα μαλλιά της φύτρωναν κάθε λογής φυτά, όπου γεννούσαν τ’ αυγά τους χιλιάδες
ψάρια. Πάμπολλα ζωάκια του αλμυρού νερού πήγαιναν κάθε πρωινό για να της τα χτενίσουν και να βγάλουν ό,τι είχε μπερδευτεί ανάμεσά τους.
 Η Θάλασσα είχε το σπίτι της στα βαθιά πεντακάθαρα νερά, εκεί όπου έφταναν οι ακτίνες του Ήλιου.
Ήταν φτιαγμένο από κρυστάλλινο νερό κι είχε ατέλειωτα δωμάτια, όπου μπαινόβγαιναν οι φίλοι της τα ψάρια. Είχε πόρτες μικρές και μεγάλες και όλοι ήξεραν από που να μπουν κι από που να βγουν, για να
χωρέσει το σώμα τους να περάσει. Ακόμη και για την τεράστια γαλάζια φάλαινα, υπήρχε πόρτα για να
μπαινοβγαίνει.
 Η Θάλασσα ζούσε ευτυχισμένη εκεί και πότε πότε ανέβαινε στην επιφάνεια του νερού για να μιλήσει με
τον Ήλιο, που ζέσταινε τα νερά και τους έδινε ζωή. Τότε την ακολουθούσαν όλα τα πλάσματα του βυθού
για να της κάνουν παρέα. Καθώς ανέβαινε μια ολόκληρη πομπή ερχόταν πίσω της. Ιππόκαμποι, αχινοί,
αστερίες, τεράστιες μέδουσες σαν ομπρέλες, ακτινοειδή ψάρια με πλοκάμια σαν φτέρες, χέλια, καλαμαράκια που λαμπύριζαν, λευκοί κάβουρες, χταπόδια με κοντά πλοκάμια κι αυτιά πάνω από τα μάτια, κοπάδια
από ρέγκες, σαρδέλες, τόνοι, θαλάσσιοι λέοντες, φώκιες, φάλαινες γκρίζες, γαλάζιες, καμπουροφάλαινες,
καρχαρίες…
 Όμως ένα πρωινό, όταν όλοι ξύπνησαν, δεν μπορούσαν να δουν ο ένας τον άλλον, γιατί εκείνο το πρωινό δεν ήταν όπως όλα τ’ άλλα. Μια περίεργη μυρωδιά πλανιόταν παντού και τα νερά είχαν σκοτεινιάσει και
δεν ήταν πια λαμπερά. Ταραχή μεγάλη ξέσπασε ανάμεσα στα πλάσματα της Θάλασσας. Μερικά ψάρια,
τα μικρούλικα, τα μαριδάκια, έφυγαν γρήγορα για την επιφάνεια των νερών και προσπάθησαν να βγουν
έξω. Δεν τα κατάφεραν γιατί τα νερά είχαν σκεπαστεί από ένα κατάμαυρο, πηχτό υγρό, που δεν άφηνε τις
ακτίνες του Ήλιου να περάσουν. Στενοχωρημένα γύρισαν πίσω. Τα πράγματα ήταν σοβαρά. Η Θάλασσα
και οι φίλοι της άρχισαν να φοβούνται. Δεν μπορούσαν να εξηγήσουν τι συνέβαινε!
 Εκείνο το βράδυ κανείς δεν κοιμήθηκε καλά, ούτε ο μεγάλος φάλαινος με την τεράστια ουρά, που συνήθως ροχάλιζε και τον σκουντούσαν όλοι για να σταματήσει. Απόλυτη ακινησία επικρατούσε στο θαλάσσιο σπίτι. Ούτε ροχαλητά, ούτε μουρμουρίσματα ευτυχίας, μόνο μια σιωπή αναμονής.
 Την άλλη μέρα πρωί, πρωί ξεκίνησαν πάλι, μαζί με τη Θάλασσα, για την επιφάνεια του νερού. Εκείνη 
αισθανόταν πολύ άσχημα γιατί στ’ απέραντα μαλλιά της είχε κολλήσει το μαύρο, πηχτό υγρό. Όσο ανέβαιναν στα επάνω πατώματα των νερών, τόσο πιο άσχημα ένιωθαν όλοι.
 Λίγο πριν φτάσουν στην επιφάνεια έπεσε πάνω τους με φόρα ένα γλαροπούλι, με τα φτερά κολλημένα
από εκείνο το υγρό. Βούτηξε στο νερό αλλά αμέσως έκανε στροφή και ξαναβγήκε. Άδικα τα πλάσματα
της Θάλασσας προσπαθούσαν να το σταματήσουν, για να το ρωτήσουν τι συμβαίνει. Την τρίτη φορά
που έκανε μια γρήγορη βουτιά, η Θάλασσα κατάφερε να το πιάσει στα χέρια της και να το ρωτήσει:
 -Πες μου, τι σου συμβαίνει... γιατί είσαι έτσι; Τι έπαθαν τα φτερά σου;
 Το γλαροπούλι την κοίταξε απελπισμένα. Η γλώσσα του είχε κολλήσει απ’ αυτό το υγρό. Με δυσκολία της είπε:
 -Άσε με να φύγω, θα κολλήσετε κι εσείς την αρρώστια μου και θα πεθάνετε.
Εκείνη χαλάρωσε τα χέρια και το γλαροπούλι έφυγε αργά προς τα πάνω.
 Η Θάλασσα κι όλα τα πλάσματα του νερού επέστρεψαν πίσω λυπημένοι. Μια ανεξήγητη κούραση τους
είχε κυριεύσει και δεν μπορούσαν ν’ αναπνεύσουν. Και σαν να μην έφτανε αυτό, αλλά και στα μαλλιά της
Θάλασσας είχαν μπερδευτεί πράγματα, που δεν τα είχαν ξαναδεί και το χειρότερο… δεν μπορούσαν να τα
ξεμπερδέψουν! Σιδερένια βαρέλια πολύ βαριά, τεράστιες πλαστικές σακούλες, που όπως τα νερά κινιόντουσαν μια μπρος και μια πίσω, γέμιζαν κι άδειαζαν συνεχώς, έτσι που τα νερένια της μαλλιά βάραιναν κι
ελάφραιναν απότομα.
 Αυτό την είχε εξαντλήσει τόσο πολύ ώστε οι φίλοι της αναγκάστηκαν να την ξαπλώσουν στο υδάτινο
κρεβάτι της. Για να τη σώσουν θα έπρεπε να της κόψουν τα μαλλιά. Όμως αυτό θα τους έστελνε όλους
στον θάνατο. Όσο περνούσαν οι ώρες, τα μαλλιά της βάραιναν ακόμη περισσότερο. Στα πόδια της
έπεφταν δεκάδες γλαροπούλια με τα φτερά κολλημένα από το κατάμαυρο υγρό. Πολλά ανέπνεαν ακόμη. Η
Θάλασσα δεν μπορούσε να κάνει τίποτε γι’ αυτά τα πλάσματα. Και τα μαλλιά της βάραιναν, όλο και
βάραιναν...
 Κανείς δεν ήξερε τι συμβαίνει! Ήξεραν όμως ότι στην Άβυσσο του Μεγάλου Ωκεανού, ζούσε ο
Βασιλιάς των Νερών. Αυτόν θα έπρεπε να βρουν για να λύσουν το μυστήριο! Ποιος όμως θα πήγαινε τόσο
βαθιά; Το ταξίδι ήταν δύσκολο κι οι κίνδυνοι πολλοί. Τότε βγήκε μπροστά ένα μικρούτσικο ψαράκι, ο
Αλκηψαρούλης και με θάρρος είπε στη Θάλασσα:
-Εγώ θα πάω να βρω τον Βασιλιά των Νερών. Αυτός θα ξέρει τι να κάνομε.
Η Θάλασσα κοίταξε τον Αλκηψαρούλη σκεπτική και στενοχωρημένη. 
-Πρέπει να προσέχεις, γιατί υπάρχουν τρομακτικά κι άγρια ψάρια στα σκοτάδια της αβύσσου, που κάθονται 
και περιμένουν με το στόμα ανοικτό, του είπε.
-Θα προσέχω… θ’ αλλάζω το χρώμα μου συνεχώς για να μην φαίνομαι, είπε το ψαράκι και κίνησε για την 
Άβυσσο.
 Καθώς κατέβαινε άκουσε μια λυπητερή, απόκοσμη μουσική. Στάθηκε κι αφουγκράστηκε. Ήταν μια αγέλη φαλαινών, που δυσκολεύονταν να βγουν στην επιφάνεια για να πάρουν αναπνοή. Πιο κάτω συνάντησε ένα κοπάδι δελφινιών, που είχαν ανοίξει το στόμα τους και δεν μπορούσαν ν’ αναπνεύσουν. Έπρεπε
να προλάβει πριν πεθάνουν όλοι.
 Άρχισε να κολυμπά όσο πιο γρήγορα μπορούσε. Κατέβαινε, κατέβαινε… ώσπου έφτασε σ’ ένα
βάραθρο, που από το βάθος του έβγαινε ένα αμυδρό φως. Μια ελπίδα γεννήθηκε μέσα του. Νόμιζε ότι
έφτασε στη χώρα του βασιλιά των νερών. Αλλά αλλοίμονο… από το πουθενά εμφανίστηκε μπροστά
του ένα τέρας με μια μακριά, φωτεινή, λεπτή ουρά να κρέμεται από το κεφάλι του, κι ένα πελώριο στόμα. Ήταν ο Παμπόρας, ο φύλακας της Χώρας του Λυκόφωτος.
 -Έλα στο στόμα μου μικρό ψαράκι, βρυχήθηκε το τέρας. 
 -Που βρίσκομαι; φώναξε ο Αλκηψαρούλης. 
 -Στη Χώρα του Λυκόφωτος με το λιγοστό φως και πιο κάτω είναι η Χώρα του Σκοταδιού, η Άβυσσος. Είναι σκοτεινός και πολύ επικίνδυνος κόσμος για μικρά ψαράκια σαν εσένα, είπε ο Παμπόρας.
 Το ψαράκι ατρόμητα είπε:
 -Ψάχνω τον Βασιλιά των Νερών. Η Θάλασσα κινδυνεύει. Έχουν μπερδευτεί στα μαλλιά της, πολλά άγνωστα πράγματα κι ένα υγρό μαύρο που κολλάει. Πρέπει να τον βρω, για να μου πει τι να κάνομε για να σωθεί. Γιατί αν εξαφανιστεί εκείνη, θα εξαφανιστούμε όλοι, ακόμη κι εσύ, έστω κι αν είσαι πολύ δυνατός.
 Ο Παμπόρας τον κοίταξε γουρλώνοντας τα μάτια του.
 -Η Θάλασσα κινδυνεύειειει; Έχουν μπερδευτεί στα μαλλιά της πράγματααα; Έχει ξανασυμβεί αυτό κι αν
δεν έρχονταν οι στρατιές του Βασιλιά, η θάλασσα κι όλα τα πλάσματά της θα εξαφανίζονταν. Πώς όμως θα
φτάσεις στην Άβυσσο μικρό ψαράκι; Πολλοί κίνδυνοι παραμονεύουν παντού! Θα έρθω κι εγώ μαζί σου για
να σε βοηθήσω. Πάμε λοιπόν και μην απομακρύνεσαι καθόλου από κοντά μου, είπε ο Παμπόρας στον
Αλκηψαρούλη. 
 Καθώς προχωρούσαν ο Παμπόρας τραβούσε το ψαράκι από την ουρά και το είχε διαρκώς κοντά του.
Όσο κατέβαιναν συναντούσαν ψάρια, που είχαν φως στο σώμα τους και λαμπύριζαν, ψάρια με τεράστιες
κόγχες στα μάτια τους που κολυμπούσαν αργά, ψάρια που κολυμπούσαν προς τα πίσω, ψάρια με σώμα
διάφανο σαν τζάμι, τόσο διάφανο που μπορούσες να δεις την κοιλιά τους, την καρδιά τους, τα κόκκαλά
τους, κοπάδια από γαρίδες που έκαναν τα νερά να κοκκινίζουν, χιλιάδες άλλα πλάσματα που ανέβαιναν
από τα βάθη του Ωκεανού για να φάνε το φυτοπλαγκτόν. Μπερδεύτηκαν ανάμεσά τους και καθυστέρησαν
πολύ. Όταν όλο αυτό το κοπάδι απομακρύνθηκε, ο Παμπόρας κι ο Αλκηψαρούλης συνέχισαν την πορεία
τους προς την Άβυσσο.
 Κολυμπούσαν πολύ προσεκτικά. Ξαφνικά ισχυροί, παγωμένοι άνεμοι τους παρέσυραν και τους στροβίλισαν μέσα σε μια χαράδρα. Το στροβίλισμα κράτησε αρκετή ώρα, ώσπου απότομα έπεσαν πάνω σε πολύχρωμα φύκια.
 -Ω! Φτάσαμε, σκέφτηκε ο Αλκηψαρούλης.
 Όμως αλλοίμονο!!! Μπροστά τους ήταν ένα σμήνος ψαριών με δυο τεράστια βαθουλώματα στη θέση
των ματιών. Άκουσαν τη θυμωμένη τους ανάσα να ταράζει τα νερά. Άρχισαν να τους περικυκλώνουν κτυπώντας άγρια την ουρά τους και ανοίγοντας το στόμα τους. Ο Αλκηψαρούλης και ο Παμπόρας προσπάθησαν να ξεφύγουν. Όμως ξαφνικά πετάχτηκε μπροστά τους, ένα πλακουτσωτό ψάρι με εκατοντάδες κεραίες
στο κεφάλι και τους σταμάτησε.
 -Τι θέλετε; Δεν ξέρετε ότι εδώ δεν επιτρέπεται να έρθει κανείς χωρίς την άδεια του Βασιλιά των Νερών;
είπε και τους κοίταξε απειλητικά, σηκώνοντας συγχρόνως και όλες τις κεραίες του. Αμέσως τα αλλόκοτα
ψάρια τους άρπαξαν κι ήταν έτοιμα να τους καταπιούν. Τότε ο Αλκηψαρούλης φώναξε δυνατά.
 -Η Θάλασσα κινδυνεύει, κινδυνεύειειειειει!!!
 Κανείς, όμως, δεν του έδωσε σημασία. Ξαφνικά από τα πάνω πατώματα του αλμυρού νερού
ακούστηκε ένας βαθύς, λυπημένος στεναγμός.
 Όλοι τον ήξεραν καλά!!! Τα κύματα ρίγησαν, ανατρίχιασαν κι αυτή η ανατριχίλα διαπέρασε το σώμα
όλων των πλασμάτων της Αβύσσου. Έμειναν ακίνητα. Πράγματι η Θάλασσα κινδύνευε…. Είχε δίκιο ο
Αλκηψαρούλης.
 Εκείνη τη στιγμή φάνηκε ένα γαλαζωπό φως από τα έγκατα της Αβύσσου. Όλα τα ψάρια παραμέρισαν.
Σιωπή απλώθηκε. Μια τεράστια πύλη άνοιξε. Δεξιά κι αριστερά της παρατάχθηκαν οι μεγάλες
στρατιές του Βασιλιά των Νερών. Μια μουσική ακούστηκε. Τα κύματα ταράχτηκαν απαλά και φάνηκε ο
Βασιλιάς με τον μακρύ του μανδύα να σέρνεται στην άμμο. Στάθηκε μπροστά στην πύλη και είπε:
 -Ξέρω τι συμβαίνει. Τα σκουπίδια τα έριξαν στα νερά κάποια πλάσματα διαφορετικά από μας, οι άνθρωποι. Το πηχτό, κατάμαυρο υγρό λέγεται πετρέλαιο κι είναι χρήσιμο γι’ αυτούς. Όμως για μας είναι καταστροφή. Αν δεν το μαζέψομε η Θάλασσα θα χαθεί.
 -Ω! !! Ω!!!! φώναξαν όλα τα πλάσματα κι ο Αλκηψαρούλης άρχισε να κλαίει.
 -Μην κλαις, θα σώσομε τη Θάλασσα. Αν ταράξω τα νερά, τεράστια κύματα θα σηκωθούν, θα πάρουν όλα
τα κακά που μας έφεραν οι άνθρωποι και θα τα πάνε στη Χώρα τους. Αυτό θα τους καταστρέψει, του είπε ο
Βασιλιάς και τον αγκάλιασε.
 Όλα τα πλάσματα της Αβύσσου φώναξαν:
 -Ναι, ναι! πρέπει να καταστρέψομε τη Χώρα των ανθρώπων για να σώσομε τη Θάλασσα.
 Ο Αλκηψαρούλης ψέλλισε με όση δύναμη είχε:
 -Μα έτσι θα πνιγούν και άνθρωποι που δεν φταίνε σε τίποτα…
 -Το ξέρω, αλλά έτσι πρέπει να γίνει αν θέλομε να σώσομε τη Θάλασσα, είπε ο Βασιλιάς.
 Ο Αλκηψαρούλης είπε πάλι: -Μα δεν υπάρχει κάποιος άλλος τρόπος να καθαρίσομε τα νερά;
 -Ναι! είπε ο Βασιλιάς, οι ίδιοι οι άνθρωποι, πρέπει να δουν το κακό που έκαναν και να το επανορθώσουν. Πηγαίνετε στον αφρό της Θάλασσας και πείτε την ιστορία μας στον πρώτο ψαρά που θα συναντήσετε.
Αν δεχτούν να καθαρίσουν το πετρέλαιο και τα σκουπίδια τους θα σωθούν. Αν όμως δεν δεχτούν θα κατάστρέψω τη Γη τους.
 Αυτά είπε ο βασιλιάς και σήκωσε ψηλά το σκήπτρο του, αποχαιρετώντας τον Αλκηψαρούλη και τον
Παμπόρα, που έφυγαν αμέσως. Καθώς κολυμπούσαν, τα νερά άνοιγαν για να περάσουν και τα ψάρια, που
όταν κατέβαιναν τους έκλειναν τον δρόμο, τώρα χαμήλωναν λυπημένα το κεφάλι.
 Έφτασαν γρήγορα στον αφρό της Θάλασσας κι άρχισαν να ψάχνουν για τον ψαρά, που τους είχε πει 
ο Βασιλιάς. Ξάφνου, πέρα μακριά, σε μια ήρεμη παραλία, διέκριναν ένα παιδί να παίζει με την άμμο και 
πιο πέρα τον μπαμπά του, πάνω σε μια βάρκα να ψαρεύει.
 Τους πλησίασαν διστακτικά.
 Ο Αλκηψαρούλης φώναξε: 
 -Ε! Εσείς… άνθρωποιοιοι… η Θάλασσα κινδυνεύει και μαζί της κινδυνεύουν όλα τα πλάσματά της, από τα 
σκουπίδια και τα πετρέλαια που ρίχνετε στα νερά της. Πρέπει να τα καθαρίσετε για να σωθεί. 
 Το παιδάκι άφησε το παιχνίδι του κι έτρεξε στον μπαμπά του.
 -Μπαμπά, πρέπει να βρούμε τρόπο να σώσομε τη Θάλασσα. Πρέπει να φωνάξομε κι άλλους ανθρώπους 
για να βοηθήσουν. Εγώ πάω να φωνάξω τους φίλους μου, κάνε και συ το ίδιο.
 Παιδί και μπαμπάς έφυγαν γρήγορα και σε λίγο γύρισαν με πολλούς φίλους τους, που κρατούσαν 
κουβάδες, φτυάρια και πολύ πυκνά δίχτυα. Μπήκαν στο νερό και πολύ προσεκτικά άρχισαν να μαζεύουν 
το πετρέλαιο. Βουτηχτάδες πήγαν στα βάθη των νερών και μάζεψαν ό,τι οι άνθρωποι είχαν πετάξει. 
Μάζευαν μέρες πολλές και κάθε τόσο έφταναν κι άλλα παιδιά με τους μπαμπάδες και τις μαμάδες τους για 
να βοηθήσουν. 
Ο Αλκηψαρούλης κι ο Παμπόρας περίμεναν με αγωνία, ώσπου κάποιο πρωί είδαν τα νερά να λαμπυρίζουν 
πάλι, τα γλαροπούλια να μακροβουτούν, τις ακτίνες του ήλιου να φτάνουν στο σπίτι της Θάλασσας. 
Βιάστηκαν να γυρίσουν πίσω.
 Στο σπίτι της Θάλασσας βασίλευε ησυχία και απέραντη αγωνία. Όμως να! Η Θάλασσα άρχισε σιγά 
σιγά να ξυπνά. Τα νερένια της μαλλιά σάλεψαν απαλά. Άνοιξε τα μάτια της. Τα ξανάκλεισε… Ήταν 
τόσο κουρασμένη! Ο Αλκηψαρούλης την πλησίασε και της έπιασε το χέρι. Εκείνη ένιωσε το χάδι του και 
του το έσφιξε.
 -Καλή μου Θάλασσα, τα καταφέραμε, θα γίνεις καλά, απλά χρειάζεσαι λίγο χρόνο, είπε ο Αλκηψαρούλης
και συνέχισε:
 -Θέλω να σου πω και κάτι άλλο… Στο δύσκολο ταξίδι μου με βοήθησε ο Παμπόρας, ο φύλακας της 
Χώρας του Λυκόφωτος. Αν δεν ήταν αυτός ίσως να μην τα κατάφερνα… Οι κίνδυνοι ήταν πολλοί… αλλά 
αυτός στάθηκε δίπλα μου μέχρι το τέλος!
 Η Θάλασσα ανασηκώθηκε, κοίταξε με αγάπη τον Παμπόρα και του έκανε νόημα να πλησιάσει. 
 -Σας Ευχαριστώ όλους για ό,τι κάνατε για μένα και ιδιαίτερα πρέπει να ευχαριστήσομε τον Αλκηψαρούλη, 
που κινδύνεψε τόσο πολύ και τον φίλο του τον Παμπόρα, που του συμπαραστάθηκε. Θέλω να ξέρεις, 
Παμπόρα, ότι απέκτησες καινούριους φίλους.
Όλα τα πλάσματα της Θάλασσας άρχισαν να ζητωκραυγάζουν και να κουνούν τα πτερύγια και την ουρά
τους. Ο Παμπόρας κοκκίνισε από χαρά. Είχε προσφέρει τη βοήθειά του κι είχε αποκτήσει καινούριους φίλους. Όμως τώρα έπρεπε να φύγει. Τον συνόδευσαν μέχρι εκεί που φτάνει το φως του ήλιου. Ο Αλκηψαρούλης τον αγκάλιασε συγκινημένος. Από τα τεράστια μάτια του Παμπόρα ξέφυγε ένα δακράκι, που το
σκούπισε βιαστικά. Όλοι, όμως, πρόλαβαν και το είδαν. Βούτηξε γρήγορα στα σκοτεινά νερά κι εξαφανίστηκε. Τα πλάσματα της Θάλασσας ήξεραν ότι τώρα είχαν έναν ακόμη φίλο.

O Mελωδένιος ήταν ένας φημισμένος μουσικός. Όλος ο 
κόσμος τον λάτρευε και πήγαινε να ακούσει τις συναυλίες 
που έδινε. Η φήμη του είχε φτάσει παντού κι αυτός ήταν 
πολύ ευτυχισμένος, ώσπου μια μέρα...
Μια μέρα λοιπόν, και πιο συγκεκριμένα ένα πρωί, ο 
Μελωδένιος έκανε πρόβα σε ένα καινούριο κομμάτι. Είχε 
ανοίξει μπροστά του την παρτιτούρα κι έβλεπε τις νότες, 
που, αραδιασμένες στο κίτρινο χαρτί, περίμεναν να 
μεταμορφωθούν σε ήχους. Στο κομμάτι, μετά από αρκετή 
σκέψη, είχε δώσει τον τίτλο "Μια πρωτόγονη μουσική".
Έπιασε την κιθάρα του κι άρχισε να παίζει κουνώντας το 
κεφάλι και τα πόδια του σύμφωνα με τον ρυθμό. 
Μαγεμένος από την ίδια του τη μουσική, 
παρακολουθούσε με τη φαντασία του έναν άνθρωπο 
τυλιγμένο σε μια γούνα να χτυπάει το ρόπαλό του στις 
πέτρες περιτριγυρισμένος από περίεργα πουλιά και ζώα.
Ξαφνικά η φανταστική εικόνα διαλύθηκε καθώς ο 
Μελωδένιος είδε, στην αρχή με έκπληξη και μετά με 
τρόμο, τρεις ολόκληρες σειρές νότες να πετάγονται από 
την παρτιτούρα και να πέφτουν στο πάτωμα. Κι έτσι όπως 
προσγειώθηκαν απότομα, έμοιαζαν με πολύ μικρά κι 
αδύνατα μαύρα ανθρωπάκια!
Ευθύς παράτησε την κιθάρα του κι έτρεξε να τις 
προλάβει. Οι νότες, ελεύθερες πια, έβγαζαν αστείους 
θορύβους καθώς η μια έπεφτε πάνω στην άλλη, κι όλες 
μαζί έτρεχαν να κρυφτούν κάτω από μια πολυθρόνα.
Ο Μελωδένιος μπουσουλώντας έφτασε μέχρι την 
πολυθρόνα κι έσκυψε να βρει τις νότες, που τρομαγμένες 
προσπαθούσαν να ξεκολλήσουν η μία από την άλλη. Δύο 
ντο είχαν πέσει πάνω σε ένα μι, ενώ ένα ρε κι ένα λα 
έβγαλαν μια στριγκλιά.:
«Δεν μπορεί να συμβαίνουν τέτοια πράγματα. Σίγουρα 
ονειρεύομαι!» είπε φωναχτά ο Μελωδένιος. «Πρέπει να τις 
μαζέψω πριν να είναι αργά. Πώς θα δοκιμάσω το κομμάτι 
μου χωρίς τρεις ολόκληρες σειρές από νότες; Πώς θα 
παίξω στη συναυλία;»
Κι ενώ αναρωτιόταν για όλα αυτά, δυο αδύνατα μι, που 
είχαν κατορθώσει να ξεμπλέξουν από τον σωρό με τις 
νότες, σαν λάστιχα πήδηξαν στο πιάνο κι άρχισαν να 
χορεύουν πάνω στα ασπρόμαυρα πλήκτρα.
Έκαναν μεγάλη φασαρία και καθώς χοροπηδούσαν 
ζαλισμένα, ο Μελωδένιος έκλεισε το καπάκι του πιάνου 
στα γρήγορα, και τα δύο μι έμειναν φυλακισμένα εκεί 
μέσα. Όλες οι υπόλοιπες νότες βρήκαν τότε ευκαιρία, 
βγήκαν από το σκοτάδι της πολυθρόνας και πιασμένες η 
μία με την άλλη, γλίστρησαν κάτω από τη χαραμάδα της 
πόρτας.
Ο Μελωδένιος τις ακολούθησε τρέχοντας. Μπροστά 
πήγαιναν οι νότες κουτρουβαλώντας, σπρώχνοντας, 
σκοντάφτοντας, και πίσω πήγαινε αυτός.
«Ποπό!» είπε δυνατά. «Θα τις πατήσει κανένα 
αυτοκίνητο και θα τις λειώσει!»
Οι νότες τσαλαβούτησαν σε κάτι απόνερα και καθώς 
βράχηκαν, δεν μπορούσαν πια να τρέξουν. Τότε ο 
Μελωδένιος δεν έχασε λεπτό. Τις άρπαξε και τις έχωσε 
στην τσέπη του.
Με το που γύρισε στο σπίτι, άπλωσε τις νότες πάνω στο 
τραπέζι για να στεγνώσουν. Αυτές πάλι έμοιαζαν για 
λύπηση έτσι όπως έτρεμαν η μία δίπλα στην άλλη, 
μούσκεμα από την κορφή μέχρι τα νύχια.
Τότε κι ο Μελωδένιος πήρε το πιστολάκι για τα μαλλιά κι 
άρχισε να τις στεγνώνει. 
Αυτές όμως, αντί να κάτσουν ήσυχα, πήδηξαν πάλι από 
το τραπέζι και πήγαν και τρύπωσαν μέσα στην κιθάρα. 
Στρογγυλοκάθισαν εκεί και δεν έλεγαν να βγουν! Όσο ο 
απελπισμένος μουσικός κουνούσε την κιθάρα, τόσο αυτές 
πήγαιναν πότε από τη μια και πότε από την άλλη μεριά 
της.
«Τώρα θα σας δείξω εγώ!» είπε αποφασιστικά ο 
Μελωδένιος κι άρχισε να παίζει δυνατά με την κιθάρα του 
ό,τι του ερχόταν στο μυαλό.
Ο ήχος που έβγαινε ήταν κάτι ανάμεσα σε σπάσιμο 
γυαλικών, πέρασμα τρένου, καταιγίδα και χιονοθύελλα 
μαζί. Οι νότες πήδηξαν στο πάτωμα κρατώντας το κεφάλι 
τους σαν να είχαν πονοκέφαλο
Τότε, ο Μελωδένιος τις έπιασε προσεκτικά, έβγαλε και 
τις άλλες δύο που ήταν κλεισμένες στο πιάνο και τις πήγε 
όλες μαζί στην παρτιτούρα. Τις ακούμπησε πάνω στο 
πεντάγραμμο ακριβώς στο σημείο που ήταν προτού 
γλιστρήσουν και ξανάρχισε να παίζει το κομμάτι του.
«Ωραία!» είπε ευχαριστημένος.
Δεν πρόλαβε να παίξει ούτε ένα λεπτό, και.... να σου πάλι 
οι νότες στο πάτωμα! 
Φουρκισμένος, τις ξαναμάζεψε και συνέχισε να παίζει, 
αυτές όμως ησυχία δεν είχαν! Αυτή τη φορά οι νότες δεν 
το έσκασαν από το πεντάγραμμο, παρά στριμώχτηκαν η 
μια δίπλα στην άλλη σαν να κρύωναν!
Κι επιτέλους, ο Μελωδένιος έφτασε στο σημείο της 
παρτιτούρας όπου έπρεπε να παιχτούν οι ατίθασες νότες. 
Τι περίεργο όμως! 
Καθώς έπαιζε, ο ήχος που έβγαινε ήταν τόσο 
απαίσιος που σου έπαιρνε τα αυτιά, ευτυχώς όμως 
δεν κράτησε πολύ, γιατί οι νότες γλίστρησαν ξανά 
στο πάτωμα.
Ο Μελωδένιος κοιτούσε μια τις νότες μια την 
παρτιτούρα, ενώ έξυνε το κεφάλι του με απορία. 
Ώσπου…
«Το βρήκα!» φώναξε. «Δεν έπρεπε να γράψω τις 
νότες με αυτή τη σειρά. Είναι ολοφάνερο πως δεν 
ταιριάζουν. Λες κι έχουν μαλώσει και δεν θέλουν να 
είναι η μια κοντά στην άλλη».
Κι έτσι μάζεψε ξανά τις νότες και τις τοποθέτησε 
στο πεντάγραμμο, διορθώνοντας τη θέση της 
καθεμιάς. Μόλις δοκίμασε το κομμάτι, ο ήχος 
ακούστηκε τέλειος. 
Εκείνο το βράδυ ο Μελωδένιος έδωσε μια υπέροχη 
συναυλία και την ώρα που υποκλινόταν για να 
ευχαριστήσει τον κόσμο, του φάνηκε πως ακόμα κι οι 
νότες του τον χειροκροτούσαν και του έκλειναν το 
μάτι.

Μια φορά κι έναν καιρό υπήρχε μια 
τόση δα μικρή πραγματικότητα, τόσο 
πραγματική, που στη γη μας, δεν τόλμησε 
ποτέ κανείς να αντιληφθεί, γιατί όλοι 
ήξεραν, πως δεν μπορούσαν να την 
αντέξουν. Η αντίληψή της θα μπορούσε να 
τους διαλύσει, μια και θα έκανε τη δική 
τους πραγματικότητα μια σαφέστατα 
αόριστη ανυπαρξία. Η μικρούλα μας 
πραγματικότητα, τόση δα, μονίμως 
ζαλισμένη ανάμεσα σε άλλες 
πραγματικότητες, με το χάρισμα της 
απίστευτης μικρότητάς της, έκανε 
κατάληψη, επαναστατικά, στο χώρο και 
στο χρόνο κάθε άλλης πραγματικότητας.
Και να ποια ήταν η τοσοδούλα μας 
πραγματικότητα: ήταν όλη κι όλη ένα 
κοχύλι Neverita josephinia. Το κοχύλι δεν 
ήταν μέσα σε καμία θάλασσα, αντίθετα, 
είχε μια θάλασσα μέσα του. Μια θάλασσα 
στο μπλε της Πρωσίας. Το χρησιμοποιούσε 
για να ξεπλένει το πινέλο του ένα ζωγράφος 
γίγαντας, που ζωγράφιζε μόνο θάλασσες. 
Εκεί κολυμπούσε αχόρταγα ένα κορίτσι 
που δεν άκουγε ποτέ τη μαμά του. Δεν 
έτρωγε πρωινό, δεν φορούσε παντόφλες, και 
όλα τα «δεν» τα λάτρευε. Κυρίως δεν 
υπάκουσε ποτέ στο: «μην πας στα βαθιά». 
Κάθε φορά που βουτούσε, πήγαινε και ένα 
μέτρο πιο βαθιά από την προηγούμενή της 
φορά. Έβαζε σημάδι κάτι κύματα, που 
ήσαν ακίνητα. Μια στιγμή τεράστιας 
ευτυχίας, σε μια βουτιά της που ήθελε να 
μην τέλειωνε ποτέ, έγινε γοργόνα. Έτσι 
κολυμπούσε και ζούσε. Κι άλλο δεν ήθελε.
Ξέχασα να σας πω, το κορίτσι είχε 
αφήσει το τριανταφυλλί της φουστάνι στην 
κόψη του κοχυλιού.
Στις παρυφές του κοχυλιού, είχε χτίσει 
το παλατάκι του ένα αγόρι, που από παντού 
έφευγε, γιατί δεν του έκαναν τα χατίρια. 
Εκεί ζούσε μόνο του το αγόρι, θυμωμένο, 
πάντα θυμωμένο. Κόντευε να πεθάνει από 
βαθιά γηρατειά, μόλις 8 χρονών παιδί! 
Γιατί κάθε του μέρα ήταν ίδια με την 
προηγούμενη και την επόμενη, κάτι που 
όπως όλοι γνωρίζουμε, οδηγεί στην 
αρρώστια της συνήθειας, βασική αιτία που 
οι άνθρωποι γερνούν και πεθαίνουν. Με 
θάνατο αληθινό ή θάνατο που μόνο οι ίδιοι 
γνωρίζουν ή κάποιες φορές ακόμη και 
αγνοούν. Ο κόσμος είναι γεμάτος κυρίως 
από αυτούς τους δεύτερους πεθαμένους, τους 
ακόμη ζωντανούς. 
Μια μέρα, που το αγόρι έτρωγε ψάρι, 
είδε την ουρά της γοργόνας, την άκρη από 
τα μαλλιά της και φευγαλέα σε μια βουτιά 
της στον αέρα, τα μάτια της. Τότε την 
αγάπησε αμέσως και πάρα πολύ και πιο 
πολύ από το κάθε πολύ. Με μιας έγινε καλά 
και επανήλθε στην αληθινή του ηλικία. Είχε 
να γελάσει πολλά χρόνια, μα τώρα ήθελε να 
της πει ένα αστείο για να δει το γέλιο της 
που έλαμπε κάτω από το νερό μόνο. Έτσι 
και έγινε. Σε μια γρήγορη περασιά της 
μπροστά από το παλατάκι του, της φώναξε 
ένα κάπως χοντροκομμένο αστείο, με την 
πιο τρυφερή του κόσμου φτιαξιά. 
Φώναξε: «Έεεει μικρή, μόλις φάω το 
ψάρι μου, θα έρθω να σε φιλήσω». Η 
γοργόνα μας, έμεινε ακίνητη κρατώντας 
ένα ακίνητο κύμα. Και χαμογέλασε στο 
αγόρι και το αγάπησε αμέσως πάρα πολύ 
και πιο πολύ από το κάθε πολύ. Λάτρευε τα 
κάπως χοντροκομμένα αστεία με τρυφερή 
φτιαξιά. Το αγόρι έσκυψε πάνω από τη 
θάλασσα και φίλησε το κορίτσι.
Θάλασσα και αέρας σε φιλί, 
πάει να πει 
α γ ά π η 
παντοτινή.
Όπως συμβαίνει σε όλα τα παραμύθια 
με γοργόνες, έτσι έγινε και σ’ αυτό. Τις 
νύχτες η μικρή μας φορούσε το φουστάνι 
της, έβγαζε πόδια και έτρεχε στο αγόρι, 
πάντα λαχανιασμένη. Εκείνος φορούσε την 
ψαρένια στολή της και έφτιαξε όλο το 
παλατάκι του τιρκουάζ, φύτεψε κοχύλια, 
έκανε τον ήλιο αχινό κατάμαυρο και 
συνέχεια την αγκάλιαζε, γιατί ήξερε πως η 
αγκαλιά του ήταν ο αέρας της μικρής έξω 
από τη θάλασσα. Η αναπνοή της. Η μικρή 
ήξερε πως το αγόρι ζούσε αναπνέοντας το 
γέλιο της. Τα πρωινά η μικρή γυρνούσε στο 
πρωσικό μπλε της και γινόταν γοργόνα, 
κολυμπούσε και οργάνωνε τα χατίρια που 
έκανε στο αγόρι τη νύχτα. Το αγόρι τα 
πρωινά τα περνούσε περιμένοντας να 
νυχτώσει και να δει το κορίτσι του, ενώ 
φρόντιζε το φουστάνι της και στόλιζε με 
βυθούς το παλατάκι του.
Αγαπήθηκαν όσο ποτέ δεν έχουν αγαπηθεί 
άνθρωποι. Έτσι αγαπιούνται τα παιδιά 
άλλωστε. Θα ήταν αποτυχημένη κάθε 
προσπάθεια να περιγραφεί η ευτυχία τους. 
Γιατί δεν υπάρχουν αυτές οι λέξεις σε 
κανένα λεξικό.
Έζησαν έτσι. Μέσα σε ένα τόσο δα μικρό 
κοχύλι. Που είχε μέσα του μια θάλασσα 
και ένα παλατάκι χτισμένο στις παρυφές 
του. Σε μια τόση δα μικροσκοπική 
πραγματικότητα, που εξαφάνισε τις πιο 
βαθιές βεβαιότητες του κόσμου.
Μια μέρα ο γίγαντας βαρέθηκε να 
ζωγραφίζει θάλασσες. Πέταξε το κοχύλι 
με απάθεια προς τα αιχμηρά βράχια ενός 
ψηλού βουνού. Το κοχύλι διαλύθηκε 
αθόρυβα. Η γοργόνα ξεράθηκε στα βράχια. 
Το αγόρι έγινε άντρας. Ένας άντρας που 
μεγαλώνει και του αρέσει το τριανταφυλλί 
χρώμα, πάρα πολύ μα πάρα πολύ και πιο 
πολύ από το κάθε πολύ.

Μια φορά κι έναν καιρό, οι άνθρωποι 
παραπονέθηκαν στον Θεό πως είχαν πολλά 
βάσανα. Γι' αυτό κι εκείνος που τους 
αγαπούσε πολύ, έσπειρε ένα µαγικό δέντρο 
για να τους βοηθήσει. Το δέντρο αυτό 
πραγµατοποιούσε από µία ευχή στον καθένα. 
Στην κορυφή του Μαγικού Βουνού έστεκε 
µόνο του, τεράστιο, µεγαλόπρεπο και πάντα 
θαλερό το δέντρο. Τρεις άνθρωποι 
χρειάζονταν για ν' αγκαλιάσουν γύρω-γύρω 
τον κορµό του. Πυκνή φυλλωσιά το σκέπαζε 
σαν κοµψό στρογγυλό καπέλο. Πανέµορφα 
λουλούδια στόλιζαν τα κλαδιά του. Λουλούδια 
που σκορπούσαν µια υπέροχη ευωδιά κι 
άλλαζαν χρώµα µε το φως του ήλιου. Με το 
φως της αυγής ήταν φούξια, µε το φως του 
µεσηµεριού γαλάζια και µε το φως του 
δειλινού πορτοκαλί. 
Ένας µεγαλόσωµος άνδρας έµενε µέρα 
νύχτα άγρυπνος φύλακας σιµά του. Αυτός ήταν 
που φρόντιζε να πηγαίνουν ένας-ένας οι 
άνθρωποι κοντά στο δέντρο για να κάνουν την 
ευχή τους. Γιατί ήταν αµέτρητοι αυτοί που 
ήθελαν να του ζητήσουν κάτι. Είχε φτάσει η 
φήµη του στα πέρατα του κόσµου και 
άνθρωποι κάθε ηλικίας, απ' όλες τις φυλές, 
ξεκινούσαν γεµάτοι ελπίδα για να το 
επισκεφτούν. Ο καθένας είχε κι από ένα 
πρόβληµα. Στεκόντουσαν όλοι στην ουρά και 
περίµεναν υποµονετικά να έρθει η σειρά τους. 
 Το δέντρο άκουγε προσεκτικά τι είχαν να 
του πουν κι όταν τελείωναν, κουνούσε τα 
φύλλα του για να τους δείξει ότι κατάλαβε. 
Στον κορµό του σχηµατιζόταν ένα χαµόγελο 
σαν ένδειξη ότι η ευχή τους θα 
πραγµατοποιηθεί αµέσως. Όλοι έφευγαν από 
κει ευχαριστηµένοι και γελαστοί. Και το 
δέντρο, καλόψυχο κι ευαίσθητο, χαιρόταν που 
βοηθούσε τους ανθρώπους. 
Όµως µε τα χρόνια, το µαγικό δέντρο 
άρχισε να µαραζώνει από τα τόσα βάσανα 
που άκουγε κι από τα δάκρυα που κυλούσαν 
από τα µάτια των ανθρώπων στις ρίζες του. Τα 
φύλλα του έχασαν το χρώµα τους κι έπεφταν. 
Έτσι ο φύλακας ανακοίνωσε στον κόσµο µε 
πολλή λύπη πως µάλλον ερχόταν το τέλος του 
αγαπηµένου δέντρου. Πως, όποιος ήθελε να 
πραγµατοποιηθεί η ευχή του, έπρεπε να 
βιαστεί. 
∆υο µικροί, ο Θοδωρής και ο αδελφός του ο 
Φώτης, άκουσαν το νέο και αποφάσισαν να 
κάνουν αµέσως το µακρύ ταξίδι. Ήταν παιδιά 
φτωχά που ζούσαν σ' ένα χωριό. Είχαν και µια 
αδερφούλα, την Πελαγίτσα. 
Η Πελαγία γεννήθηκε µε κλειστά µάτια που 
ποτέ δεν άνοιξαν για να δουν τον κόσµο. Ποτέ 
το κοριτσάκι δεν αντίκρισε τον ήλιο, το 
ουράνιο τόξο, τα πουλιά, τ’ αστέρια, τα 
λουλούδια, τις πεταλούδες, τη θάλασσα, τα 
πρόσωπα των συγγενών της. Κανένας όµως 
δεν την άκουσε να παραπονιέται, αντίθετα 
ήταν πάντα γελαστή. Οι γονείς και τα αδέλφια 
τής µιλούσαν για το κάθε τι και το κορίτσι 
ένιωθε πως έβλεπε ό,τι κι εκείνοι. 
«Ναι, ναι, είναι σαν να βλέπω τη θάλασσα 
έτσι που κυµατίζει! Βλέπω τα χρώµατα των 
λουλουδιών! Βλέπω και τις ακτίνες του ήλιου 
έτσι που µπαίνουν από το παράθυρο!» έλεγε 
και η µαµά της δάκρυζε κρυφά. 
Τα αδέλφια της σκεφτόντουσαν κάθε 
ηµέρα πώς µπορούσαν να ανοίξουν ξανά τα 
µάτια της Πελαγίτσας ώσπου: 
«Εµείς µε τον Φώτη το αποφασίσαµε! Θα 
πάµε στο δέντρο των ευχών να ζητήσουµε να 
γίνει καλά η αδερφή µας!» ανακοίνωσε στην 
οικογένεια µια µέρα ο Θοδωρής, που ήταν πιο 
µεγάλος. 
«Όχι! Αποκλείεται!» διαµαρτυρήθηκαν 
έντονα οι γονείς τους. «Είναι πολύ µακρινό το 
ταξίδι κι έχει ένα σωρό κινδύνους στον δρόµο! 
Αν πέσετε στα χέρια του ∆ράκου της Ζήλειας 
και σας κάνει κακό;» 
«Μην ανησυχείτε! Θα προσέχουµε! Κι εγώ 
υπόσχοµαι να προστατεύω τον Φωτάκη µας, 
έννοια σας! Φανταστείτε να τα καταφέρουµε 
και όταν γυρίσουµε, η Πελαγίτσα µας να 
βλέπει» είπε ο Θοδωρής. 
Οι γονείς δεν µπόρεσαν να φέρουν 
αντίρρηση. Έτσι τα παιδιά πήραν την ευχή τους 
για καλό δρόµο, γέµισαν το καθένα από ένα 
σακίδιο µε τρόφιµα και τους φίλησαν όλους. 
«Σταθείτε!» φώναξε η µητέρα τους λίγο 
πριν ξεκινήσουν. «Μην ξεχνάτε πως υπάρχει 
µια γέφυρα που για να την περάσετε και να 
πάτε στο Μαγικό Βουνό, πρέπει να κάνετε ένα 
δώρο στη Νεράιδα της Καλοσύνης που 
κατοικεί εκεί. Να, πάρτε αυτή την πίτα που 
έφτιαξα µε χόρτα από το περιβόλι µας! 
∆υστυχώς δεν έχουµε χρήµατα για να της 
κάνουµε καλύτερο δώρο…» 
«Κι εγώ θέλω να της στείλω κάτι!» είπε η 
Πελαγίτσα και πρώτη φορά την είδαν θλιµµένη. 
«Πολύ θα ήθελα να µην κάνατε τέτοιο κόπο! 
Σας αγαπώ και σας ευχαριστώ τόσο πολύ! Και 
τη Νεράιδα την αγαπώ, τόσες ιστορίες που έχω 
ακούσει για εκείνη! Να της δώσετε ένα φιλί 
από µένα! Κι αυτό το τριαντάφυλλο από τα 
µοσχοµυριστά του κήπου µας. Ποιος ξέρει! 
Ίσως κάποτε µπορέσω να πάω να τη 
συναντήσω κι εγώ! Να γυρίσετε γρήγορα!» κι 
ένα δάκρυ κύλησε απ’ τα µάτια της και πότισε 
το τριαντάφυλλο. 
Μέρες πολλές τα δυο αγόρια περπατούσαν 
ασταµάτητα. Τις νύχτες ξεκουράζονταν και το 
άλλο πρωί ξεκινούσαν πάλι βιαστικά, να 
προλάβουν το µαγικό δέντρο πριν µαραθεί. 
Στον δρόµο συναντούσαν πολλούς ανθρώπους 
που επέστρεφαν από την επίσκεψή τους στο 
δέντρο. Άλλοι ήταν χαρούµενοι κι άλλοι 
σκυθρωποί. Συχνά, αυτοί οι ξένοι µεταξύ τους, 
γινόντουσαν µια παρέα κι έτρωγαν µαζί, 
συζητώντας. 
«Εσείς γιατί είστε λυπηµένος;» ρώτησε ο 
µικρός Φώτης έναν κύριο που καθόταν 
σκεφτικός. 
«Ζήτησα από το µαγικό δέντρο να µου 
δώσει πολλά χρήµατα. Μου τα έδωσε, 
πράγµατι! Οι τσέπες µου γέµισαν λίρες καθώς 
κατέβαινα το βουνό. Όµως λίγο παρακάτω, 
ήταν κρυµµένοι ληστές και µου τις έκλεψαν 
όλες! Τι να τα κάνεις τα λεφτά αφού µπορούν 
να σου τα κλέψουν; Πολύ λάθος ευχή διάλεξα, 
δυστυχώς!» 
«Εσείς, γιατί κλαίτε;» ρώτησε ο Θοδωρής 
µια κυρία. 
«Αχ, παιδί µου, κι εγώ δεν πρόλαβα να χαρώ 
αυτό που ζήτησα», απάντησε η γυναίκα. «Το 
δέντρο µού υποσχέθηκε πως, όταν θα 
επέστρεφα στο σπίτι µου, θα το έβρισκα 
ολοκαίνουριο και πολύ µεγαλύτερο. Ήµουν 
ενθουσιασµένη που θα ζούσα επιτέλους σε 
ένα ωραίο σπίτι, αλλά µόλις πριν λίγο έµαθα 
πως αρρώστησε βαριά το παιδί µου. Τι το θέλω 
το όµορφο σπίτι όταν δεν είναι καλά ο γιος 
µου που λατρεύω; Αχ, λάθος ευχή διάλεξα κι 
εγώ! Η υγεία είναι πάνω απ’ όλα! Να είµαστε 
καλά εµείς και η οικογένειά µας, αυτό είναι το 
πιο σηµαντικό!» 
Ο Θοδωρής και ο Φώτης άκουγαν 
προβληµατισµένοι τις ιστορίες και τις 
σκεφτόντουσαν σ’ όλο τον δρόµο. Κάποτε, 
έφτασαν µπροστά σ’ έναν γκρεµό. Ήταν το 
µόνο που τους χώριζε από το Μαγικό Βουνό. 
«Πώς θα περάσουµε απέναντι;» 
αναρωτήθηκαν απογοητευµένοι. 
Εκείνη τη στιγµή εµφανίστηκε µπροστά 
τους µια πανέµορφη κοπέλα και τους µίλησε 
µε γλυκιά φωνή. 
«Τι σας φέρνει στα µέρη µας, καλά µου 
παιδιά;» 
Οι δυο µικροί κατάλαβαν πως είχαν 
µπροστά τους τη νεράιδα της Καλοσύνης. 
Ήταν πανέµορφη, µε µακριά ξανθά µαλλιά, 
ντυµένη µε ένα ολόλευκο φόρεµα κεντηµένο 
µε ροζ κλωστή. Στον λαιµό της φορούσε ένα 
υπέροχο περιδέραιο µε ένα σκούρο πράσινο 
πετράδι. Στο χέρι της κρατούσε ένα ραβδί που 
στην κορυφή του αστραποβολούσε ένα αστέρι 
καµωµένο από πολύτιµες πέτρες. 
Τα αδέλφια έκαναν ευγενική υπόκλιση και 
πήγαν κοντά της. 
«Καλή µας Νεράιδα, ερχόµαστε από τόπο 
µακρινό. Πηγαίνουµε στο δέντρο των ευχών να 
ζητήσουµε να γίνει καλά η τυφλή αδερφή µας. 
Ορίστε! Η µητέρα µας σου στέλνει πίτα που 
έφτιαξε µε τα χεράκια της και η Πελαγίτσα, η 
αδερφή µας, σου στέλνει ένα κόκκινο 
τριαντάφυλλο από τον κήπο µας», είπαν κι 
ακούµπησαν στα χέρια της τα φτωχικά δώρα. 
Η Νεράιδα χαµογέλασε, δοκίµασε την πίτα, 
µύρισε το τριαντάφυλλο, και είπε: «Είναι τα 
καλύτερα δώρα που µου έχουν κάνει! Να πείτε 
στη µαµά σας πως είναι πολύ καλή 
µαγείρισσα, πως αυτή είναι η νοστιµότερη 
πίτα που έχω φάει! Και στην Πελαγίτσα να 
πείτε πως αυτό είναι το ωραιότερο 
τριαντάφυλλο που µύρισα ποτέ!» 
«Η Πελαγίτσα µας το πότισε µε ένα δάκρυ 
της όταν µας το έδωσε», είπε θλιµµένος ο 
Φώτης. «Θέλει κάποτε να µπορέσει να έρθει να 
σε δει! Σε αγαπάει τόσο!» 
Η Νεράιδα συγκινήθηκε κι ένα δάκρυ 
κύλησε απ’ τα όµορφα µάτια της που κοίταζαν 
σοβαρά τα δυο παιδιά. 
«Αυτόν τον γκρεµό που συνορεύει µε το 
Μαγικό Βουνό µπορούν να τον περάσουν 
µόνον όσοι έχουν καλό σκοπό. Κι εσείς έχετε 
τον πιο όµορφο σκοπό που άκουσα ποτέ. Θα 
περάσετε λοιπόν, και για να σας βοηθήσω και 
να σας ευχαριστήσω για όσα µου φέρατε, 
θέλω να σας δώσω αυτό!» είπε η Νεράιδα και, 
βγάζοντας το περιδέραιο που φορούσε, το 
πέρασε στον λαιµό του έκπληκτου Θοδωρή. 
«Είναι το µαγικό περιδέραιο της ∆ύναµης. Εσύ, 
που είσαι ο µεγαλύτερος, θα το φοράς µέχρι 
να φτάσετε πίσω στο σπίτι σας. Και τότε θα το 
φορέσεις στην Πελαγίτσα για να γίνει καλά.
Και θα γίνει καλά! Σας το υπόσχοµαι! Η ευχή 
σας είναι σαν να πραγµατοποιήθηκε ήδη. 
Μπορείτε να κάνετε άλλη ευχή, αφού φτάσατε 
ως εδώ. Εµπρός, λοιπόν, περάστε! Στο καλό! Και 
µη φοβάστε τίποτε! Το περιδέραιο της 
∆ύναµης σας προστατεύει!» είπε και 
κουνώντας το µαγικό ραβδί της, ευθύς 
δηµιουργήθηκε µια γέφυρα. 
«Ευχαριστούµε, ευχαριστούµε πολύ για 
όλα!» είπαν µε ευγνωµοσύνη τα παιδιά και 
πέρασαν απέναντι µε ασφάλεια, στους 
πρόποδες του Μαγικού Βουνού. 
Ήταν µεγάλη η ανηφόρα και τα αδέλφια 
βάδιζαν σιµά µε άλλους ανθρώπους. Συνέχιζαν 
όµως, γιατί η χαρά τους ήταν πολύ µεγάλη. Η 
Πελαγία θα γινόταν καλά! 
Κάποια στιγµή, κουρασµένα, στάθηκαν να 
ξαποστάσουν στη ρίζα ενός δέντρου. Ξάφνου, 
ξεπρόβαλλε εµπρός τους ένας τεράστιος 
δράκος µε πράσινα άγρια µαλλιά και απαίσια 
πεταχτά δόντια. 
«Μπα, µπα, µπα, τι βλέπω! ∆υο παιδάκια 
χωρίς γονείς, µοναχά τους στις ερηµιές; Τι 
γυρεύετε; ∆ε σας είπαν πως τριγυρνάει εδώ 
γύρω ένας πεινασµένος δράκος; Για να δω τι 
έχετε στα σακούλια σας! Θέλω τις λιχουδιές 
σας, ζηλεύω!» είπε µε την τροµερή του φωνή. 
«∆ε σε φοβόµαστε!» απάντησε ο Θοδωρής 
νιώθοντας τη δύναµη του φυλαχτού που είχε 
στον λαιµό του. Μεµιάς πέταξε στον ∆ράκο 
της Ζήλειας τα σακίδια µε τα φαγητά κι 
εκείνος τα έκανε µια χαψιά στο λεπτό. 
«Μµµµ, τι νόστιµα φαγητά! Έχετε τίποτα 
άλλο; Αλλιώς, δε σας αφήνω να περάσετε! Επ, 
τι βλέπω! Τι φοράς στον λαιµό σου, εσύ ο 
µεγάλος; Τι φανταστικό περιδέραιο είναι αυτό; 
Το θέλω! Το θέλω! Βγάλτο γρήγορα!» 
«∆εν υπάρχει περίπτωση!» είπε ο Θοδωρής 
αποφασισµένος. 
«Μπα! Τι θα κάνεις; Θα παλέψουµε;» 
ξέσπασε σε γέλια ο ∆ράκος. 
«Αν το θες, ναι! Αλλά µε έναν όρο! Αν 
νικήσεις, παίρνεις το περιδέραιο. Αν όµως 
νικήσω εγώ, θα εξαφανιστείς µια και καλή και 
θα πάψεις να τυραννάς όσους έρχονται εδώ!» 
«Εντάξει! Χάχα! Πόσο ανόητος είσαι που 
νοµίζεις ότι µπορείς να µε νικήσεις!» 
απάντησε ο ∆ράκος κι ετοιµάστηκε να 
ορµήσει στον Θοδωρή. 
Το γενναίο παιδί έπιασε σφιχτά µε τα δυο 
του χέρια το περιδέραιο, έκλεισε τα µάτια κι 
έκανε µε όλη του την ψυχή µια ευχή: «Βοήθησέ 
µε, Θεέ µου, να νικήσω τον κακό δράκο, σε 
παρακαλώ!» 
Όταν το θηρίο έπεσε πάνω του, ο Θοδωρής 
ήταν τόσο δυνατός, που ο ∆ράκος πετάχτηκε 
πέρα. Σηκώθηκε ντροπιασµένος κι από τη 
φούρκα του που δεν µπόρεσε ούτε το 
περιδέραιο να πάρει, ούτε το παιδί να νικήσει, 
έκανε ένα «πλαφ!» κι έσκασε σαν 
µπουρµπουλήθρα. Εξαφανίστηκε για πάντα, 
αφού από ζήλεια και µόνο ήταν καµωµένος. 
Τα δυο παιδιά αγκαλιάστηκαν µε 
ανακούφιση και έτρεξαν προς την κορυφή του 
βουνού. Είδαν τον φύλακα του δέντρου και 
σταµάτησαν. 
«Παιδιά µου», τους είπε εκείνος πολύ 
λυπηµένος, «δυστυχώς το δέντρο µάς αφήνει. 
Η δική σας θα είναι η τελευταία ευχή που θα 
πραγµατοποιήσει. Γι’ αυτό, βιαστείτε!» 
Τα αδέρφια πλησίασαν το δέντρο µε 
καρδιοχτύπι κι εκείνο για πρώτη φορά µίλησε 
µε ανθρώπινη φωνή. 
«Έµαθα για σας. Τα πουλιά που κάθονται 
στα κλαδιά µου έφεραν τα νέα σας. Είστε 
καλά παιδιά κι αγαπηµένα αδέλφια. Όµως 
τώρα, κάντε γρήγορα για να προλάβετε! Ελάτε 
πιο κοντά µου! Αγκαλιάστε µε, ενώστε τα 
χέρια σας και προσέξτε τι θα ευχηθείτε! 
Πεθαίνω…», ακούστηκε η κουρασµένη του 
φωνή. 
Τα δυο παιδιά κοιτάχτηκαν και φώναξαν µε 
όση δύναµη είχαν: 
«Ζητάµε να µην πεθάνεις ποτέ! Να 
έρχονται πάντα οι άνθρωποι κοντά σου και να 
τους βοηθάς!» 
Κι η φωνή τους ήταν σαν να πέρασε µέσα 
από τον πελώριο κορµό και να έφτασε ως τις 
βαθιές ρίζες του δέντρου. Λες κι η δύναµη κι η 
καλοσύνη που είχαν οι αθώες παιδικές καρδιές 
έδωσε χρώµα στα ξεθωριασµένα του φύλλα. 
Και τα άνθη του ζωντάνεψαν κι έλαµψαν από 
οµορφιά έτσι όπως τ’ αγκάλιαζαν οι ακτίνες 
του ήλιου. Το µαγικό δέντρο όρθωσε και πάλι 
περήφανα το ανάστηµά του. Γύρισε και 
χαµογέλασε στα παιδιά ευτυχισµένο. 
«Σας ευχαριστώ! Χρησιµοποιήσατε την 
ευχή σας µε σοφό τρόπο!» 
Ο κόσµος που περίµενε µε κοµµένη την 
ανάσα από την αγωνία, ξεφύσησε 
ανακουφισµένος. 
Τα δυο αδέλφια πήραν ξαλαφρωµένα τον 
δρόµο του γυρισµού. 
Στο σπίτι όλοι περίµεναν µε ανυποµονησία. 
Ο Θοδωρής αγκάλιασε την αδελφή του και της 
φόρεσε στον λαιµό το µαγικό περιδέραιο. Κι 
έπειτα τη φίλησε στα µάτια κι ο Φώτης έκανε 
το ίδιο. 
«Από την Καλή Νεράιδα!» της είπαν µε µια 
φωνή. 
Κι η µικρή Πελαγία ένιωσε µια ζέστη και 
κάτι σαν γαργάληµα. Τα βλέφαρά της 
πετάρισαν και τα µάτια της άνοιξαν. 
«Τι όµορφο χρώµα!» φώναξε έκπληκτος ο 
Θοδωρής. 
«Τα µάτια σου είναι ίδια µε το πετράδι 
στον λαιµό σου!» είπε ο Φώτης. 
Και τα πουλιά έφεραν τα νέα µέχρι το 
Μαγικό Βουνό καθώς κάθισαν στα κλαδιά του 
∆έντρου. Κι οι άνθρωποι έσκυψαν σαν µε 
σεβασµό τα κεφάλια. Και κατανόησαν πως 
από δω κι εµπρός έπρεπε να σκέφτονται δυο 
φορές τι ήθελαν να ζητήσουν σαν ευχή. Κάτι 
που θα έφερνε την πραγµατική ευτυχία! 

Το αγοράκι έβγαινε στον κήπο του σπιτιού του 
κάθε φθινόπωρο και κάθε άνοιξη να χαιρετίσει και να
καλωσορίσει τα πουλιά. Κι εκείνα σχηµάτιζαν ψηλά 
στον ουρανό δάκρυα του αποχαιρετισµού και 
χαµόγελα της αντάµωσης. 
Μια µέρα ενός φθινοπώρου, το βλέµµα του 
στάθηκε σ’ ένα πουλί µε µοναδικούς συνδυασµούς 
χρωµάτων. Ας το φανταστεί ο καθένας σας κι ας 
χρωµατίσει το κεφάλι, τον λαιµό, το ράµφος, τις 
φτερούγες, το σώµα και την ουρά µε χρώµατα της 
αρεσκείας του. ∆εν ξεχωρίζει ανάµεσα στα άλλα;
Ήταν πανέµορφο και ζωηρό και συχνά ξέφευγε απ’ τα 
υπόλοιπα κατεβαίνοντας πιο χαµηλά. 
Ώσπου αντιλήφθηκε το βλέµµα του αγοριού που δεν 
ξεκολλούσε από πάνω του, και αιχµαλωτίστηκε. Είναι 
γνωστό άλλωστε, ότι το αθώο κι επίµονο βλέµµα ενός 
παιδιού αιχµαλωτίζει. Το αγοράκι το ‘κλεισε σ’ ένα 
άσπρο κλουβί στο σχήµα της καρδιάς. 
- ∆ε θα σου λείπει τίποτα, του υποσχέθηκε. 
- Μα θα ’ρθει ο χειµώνας και θα κρυώνω, απάντησε το 
πουλάκι. 
- Θα σε ζεσταίνω εγώ µε την ανάσα µου. 
- Μα θα πεινάω και θα διψάω. 
- Θα σου φέρνω σπόρους και νερό.
Πράγµατι. Το αγοράκι κάθε µέρα γέµιζε µε σπόρους 
το άσπρο κλουβί στο σχήµα της καρδιάς, είχε φτιάξει
εκεί µέσα µια λιµνούλα µε νερό, είχε ρίξει χώµα να 
φυτρώσουν µαργαρίτες και χρυσάνθεµα και είχε 
φυτέψει µια πορτοκαλιά για το φθινόπωρο, ένα έλατο 
για το χειµώνα, µια αµυγδαλιά για την άνοιξη και µια 
ελιά για να φτιάξει τη φωλιά του. Το καλοκαίρι, του
έφερνε γερµάδες και φέτες από καρπούζι και πεπόνι. 
 Το πουλάκι περνούσε καλά και ήταν 
ευτυχισµένο. Όλη την ηµέρα πετούσε από κλαδί σε 
κλαδί, βουτούσε τις φτερούγες στο νερό της 
λιµνούλας, µύριζε τις µαργαρίτες και τα χρυσάνθεµα 
και κελαηδούσε χαρούµενα. 
 Το αγοράκι ήταν κι αυτό ευτυχισµένο, που είχε 
συνέχεια κοντά του, χειµώνα καλοκαίρι, το πουλάκι κι 
άκουγε χαµογελαστό το γλυκό του κελάηδηµα.
Ώσπου ήρθε µια άλλη µέρα ενός άλλου 
φθινοπώρου και το πουλάκι σταµάτησε να κελαηδάει 
πια. Καθόταν όλη την ώρα λυπηµένο στη φωλιά που 
είχε φτιάξει στο πιο πυκνόφυλλο κλαδί της ελιάς και
δεν έτρωγε πια σπόρους ούτε πλατσούριζε τις 
φτερούγες του στο νερό της λιµνούλας. 
- Γιατί είσαι λυπηµένο; του είπε το αγοράκι. 
- Ε, να! Βλέπω τ’ άλλα πουλιά να περνούν και να 
φεύγουν για άλλα µέρη και νιώθω φυλακισµένο. ∆ε 
µου λείπει τίποτα µα νοστάλγησα τα µακρινά ταξίδια 
και τον απέραντο ουρανό, απάντησε το θλιµµένο 
πουλάκι. 
- Και θα σε χάσω; ∆ε θέλω να σε χάσω. 
- Κι εγώ δε θέλω να σε χάσω. Θα σε σκέφτοµαι τον 
χειµώνα και θ’ ανταµώνουµε την άνοιξη και το 
καλοκαίρι. 
Το αγοράκι στενοχωρήθηκε πολύ που θα έχανε 
τον φίλο του, όµως ήξερε πως είχε δίκιο. Κι έτσι 
αποφάσισε να το αφήσει ελεύθερο. Μα το άσπρο 
κλουβί στο σχήµα της καρδιάς δεν είχε πορτάκι. Πώς 
θα το ελευθερώσει; Κανένα άσπρο κλουβί στο σχήµα 
της καρδιάς δεν έχει πορτάκι. Το αγοράκι 
απογοητεύτηκε και το πουλάκι ήταν πάντα λυπηµένο.
Βγήκαν από την πόλη των 50.000 σπιτιών που 
κάποτε ήταν 500, και πήγαν στο δάσος των 500 
δέντρων που κάποτε ήταν 50.000. Κάθισαν κάτω από 
µια οξιά κι εκεί συνάντησαν τη σοφή κουκουβάγια. 
Πάντα η κουκουβάγια είναι σοφή. Όσα κι αν είναι τα 
δέντρα, όσα κι αν είναι τα σπίτια. Το αγοράκι το ήξερε 
αυτό και τότε, όταν εκείνη το ρώτησε, βλέποντάς το 
σκεφτικό, «τι έχεις;», της απάντησε:
- Θέλω να ελευθερώσω το πουλάκι, µα το άσπρο κλουβί
στο σχήµα της καρδιάς δεν έχει πορτάκι και δεν 
µπορώ. 
- Χµ! έκανε η κουκουβάγια προβληµατισµένη. 
Οπωσδήποτε το πρόβληµα είναι σοβαρό. Είναι γνωστό 
άλλωστε πως τα άσπρα κλουβιά στο σχήµα της 
καρδιάς δεν έχουν πορτάκι κι ό,τι αιχµαλωτιστεί εκεί, 
δύσκολα ξαναβγαίνει. Ωστόσο… ναι βέβαια… εξάλλου 
δεν υπάρχει άλλη λύση… εξαρτάται από σένα 
ασφαλώς…
Το αγοράκι κρεµόταν γεµάτο αγωνία απ’ τα 
χείλη της ή µάλλον απ’ το ράµφος της, καθώς εκείνη 
συνέχιζε: «Για όλα τα πράγµατα άλλωστε υπάρχει 
λύση, απλά είναι στο χέρι µας να πάρουµε τη σωστή 
απόφαση».
- ∆ηλαδή; πετάχτηκε το αγοράκι ανυπόµονα.
- Χµ! Νοµίζω πως πρέπει να πας στην πηγή της 
λησµονιάς. Είναι ψηλά στο βουνό. Βάδιζε κατά µήκος 
του ποταµού και θα τη συναντήσεις. 
- Στην πηγή της λησµονιάς; Μα…
Η σοφή κουκουβάγια διέκοψε το έντροµο 
αγοράκι:
- Ακριβώς αγαπητέ µου. Γι’ αυτό ακριβώς σου είπα πως 
είναι στο χέρι σου η λύση του προβλήµατος. Μόλις 
φτάσεις εκεί, να πιεις µία, πρόσεξε, µόνο µία γουλιά 
νερό κι αµέσως θα ξεχάσεις το πουλάκι. 
- Να το ξεχάσω; φώναξε µε σπασµένη φωνή το 
αγοράκι.
- Ακριβώς αγαπητέ µου. Όσο κι αν είναι οδυνηρό, η 
λησµονιά είναι η µόνη λύση. Μόλις ξεχάσεις το 
πουλάκι, θα χαθεί το άσπρο κλουβί στο σχήµα της 
καρδιάς κι έτσι θα πετάξει και πάλι ελεύθερο. 
Το αγοράκι έσκυψε το κεφάλι και το κράτησε 
ανάµεσα στα δυο του χέρια. Τότε πετάχτηκε το 
πουλάκι φωνάζοντας:
- Μα δε θέλω να µε ξεχάσεις… θέλω να µε θυµάσαι! 
Σταµάτησε για λίγο γιατί δεν ήταν µαθηµένο να 
φωνάζει παρά µόνο να κελαηδά, και συνέχισε: «Τ’ 
ακούς; Προτιµώ φυλακισµένο παρά ξεχασµένο!»
Το αγοράκι ακολούθησε το ποτάµι κι άρχισε ν’ 
ανεβαίνει το βουνό. Είχε πάρει την απόφασή του. 
Ήξερε πως έπρεπε να πιει απ’ την πηγή της λησµονιάς
γιατί έτσι µόνο θα ήταν πάλι ελεύθερο και πραγµατικά 
ευτυχισµένο το πουλάκι. Είναι στη φύση του να πετά 
ελεύθερο. Καθώς ξεµάκραιναν, ίσα που ακουγόταν η 
σοφή κουκουβάγια: «Και µην ξεχάσεις, µόνο µια 
γουλιά πρέπει να πιεις, όχι δύο γιατί…», πριν χαθεί στο 
θρόισµα των φύλλων και στο κελάρυσµα των νερών 
του ποταµού η φωνή της.
∆ίπλα στην πηγή της λησµονιάς, κάτω από ένα 
πλατάνι, ήταν ξαπλωµένος ένας λαγός. Μόλις 
αντιλήφθηκε το αγοράκι και το πουλάκι, πετάχτηκε από 
τη χαρά του κάνοντας τούµπες. 
- Καλώς τους, καλώς τους! Σίγουρα θα διψάτε, πιείτε
νεράκι, είναι παγωµένο, το καλύτερο νερό που έχω πιει 
ποτέ µου. Σας το λέω εγώ, το πιο γρήγορο ελάφι του 
κόσµου. 
 Το αγοράκι ξαφνιάστηκε: 
- Μα λαγός δεν είσαι; τον ρώτησε. 
- Ε; Ναι… ναι βέβαια, λαγός. Ένας γρήγορος λαγός, χα 
χα χα. Πώς θα µπορούσα άλλωστε να είµαι ελάφι; 
Έχετε δίκιο κύριε, ε κύριε, πώς είπαµε το όνοµά σας; 
Σίγουρα έρχεστε πρώτη φορά στα µέρη µας, δε σας 
έχω ξαναδεί αλλιώς θα σας θυµόµουν. Σίγουρα θα 
σας θυµόµουν. Εµείς οι ελέφαντες φηµιζόµαστε για 
τη µνήµη µας. 
- Μα δεν είσαι ελέφαντας, είπε δυσανασχετώντας το 
αγοράκι. Τέλος πάντων, εδώ είναι η πηγή της 
λησµονιάς;
- Εδώ είναι, πιστεύω πως ναι, ναι βέβαια. Αυτή είναι η 
πηγή της λησµονιάς. Ποτέ δεν κατάλαβα γιατί της 
έδωσαν τόσο δύσκολο όνοµα. ∆ύσκολα το συγκρατείς, 
παρόλο που εµείς οι ελέφαντες έχουµε γερή µνήµη. 
- Μα γιατί επιµένεις πως είσαι ελέφαντας; ρώτησε 
τώρα θυµωµένα το αγοράκι. 
- Ελέφαντας; Ε ναι, έχετε δίκιο, ήθελα να πω ελάφι, θα 
µε µπέρδεψε το φι, ναι σίγουρα αυτό µε µπέρδεψε. 
- Λαγέ! φώναξε το αγοράκι. 
- Λαγός βέβαια, ασφαλώς, χα χα. 
Ο λαγός έπιασε τ’ αυτιά του µε τα δυο 
µπροστινά πόδια και συνέχισε: «εξάλλου µόνο εµείς οι 
λαγοί έχουµε τέτοια αυτιά».
Το αγοράκι αποκαµωµένο, άφησε τον λαγό και 
προχώρησε προς την πηγή. Έµεινε για λίγο ακίνητο και 
µετά άπλωσε το χέρι του στο νερό. Το πουλάκι άρχισε
να πετάει σαν τρελό από κλαδί σε κλαδί φωνάζοντας:
- ∆ε θέλω να µε ξεχάσεις, δε θέλω να µε ξεχάσεις.
Το αγοράκι στεκόταν µαρµαρωµένο µε το χέρι 
απλωµένο στο νερό. Το πουλάκι ανέβηκε στο πιο ψηλό 
κλαδί από το έλατο συντετριµµένο κι άρχισε να 
κελαηδάει το πιο λυπηµένο τραγούδι που έχει ακουστεί 
ποτέ από πουλί. Το αγοράκι τότε δάκρυσε και τα 
δάκρυα απλώθηκαν στην καρδιά και στη σκέψη του και 
µαλάκωσαν τη σκληρή απόφαση που είχε πάρει.
- ∆εν µπορώ να το κάνω, µουρµούρισε, δεν µπορώ να 
το κάνω. 
Τράβηξε το χέρι του απ’ το νερό και ξέπλυνε το 
ιδρωµένο του µέτωπο για να δροσιστεί. Την ίδια ώρα 
γύρισε το κεφάλι κι είδε τον λαγό πεσµένο ανάσκελα 
να έχει ξεσπάσει σε λυγµούς.
- Μα τι έχεις εσύ και κλαις; 
- Ήταν, ήταν το πιο γλυκό, το πιο λυπητερό τραγούδι
που άκουσα ποτέ από πουλί, φώναξε κλαίγοντας 
ασταµάτητα. Και ξέρετε εµείς τα σκιουράκια είµαστε 
ευαίσθητα ζώα. 
Το αγοράκι κούνησε το κεφάλι αποδοκιµαστικά 
µα χαµογελαστά κι έκανε να φύγει, όταν ξαφνικά 
ακούστηκε µια φωνή:
- Μη! Μην ξαναπιείς! φώναξε ένας αετός, σκούρος 
καφές µε κατάλευκο κεφάλι και ουρά, που έφτασε 
ορµητικός και ανήσυχος. 
Το αγοράκι ξαφνιάστηκε και είπε σαστισµένα: 
- Μα… µα δεν ήπια. Ούτε µία φορά. 
- Ουφ! Ευτυχώς! έκανε ανακουφισµένος ο αετός. 
- Γιατί; Τι γίνεται, αετέ, αν πιεις και δεύτερη φορά;
ρώτησε το αγοράκι. 
- Ιδού τι γίνεται, είπε ο αετός και κοίταξε τον λαγό που 
σκούπιζε τα δάκρυά του ανασηκωµένος. Αν πιεις µία 
φορά, ξεχνάς όσα δε θέλεις να θυµάσαι, όσα θέλεις 
να βγάλεις από το µυαλό σου. Μα αν πιεις δεύτερη 
φορά, αλίµονο σου! Ξεχνάς ακόµα και ποιος είσαι. 
Αυτό έπαθε τούτος ο δύσµοιρος λαγός. Ήπιε δεύτερη 
φορά και έχει ξεχάσει ποιος είναι. 
Το αγοράκι κοίταξε τον λαγό και µετά 
στράφηκε πάλι στον αετό:
- ∆ε θα γίνει ποτέ καλά; 
- Κανείς δεν ξέρει. Πολλά έχουν δει τα µάτια µου να
συµβαίνουν εδώ, µα να ξαναβρίσκει κάποιος τον παλιό
του εαυτό, αυτό δεν το ’χω δει ακόµα. Γι’ αυτό, σαν
τύχει να πετώ πάνω απ’ την πηγή και δω κανέναν, όπως 
εσένα καλή ώρα, τρέχω αµέσως να τον προειδοποιήσω 
πριν να είναι αργά. 
- Να ’σαι καλά αετέ, µα δε χρειάζεται, είπε 
µελαγχολικά το αγοράκι και του διηγήθηκε την ιστορία 
του. 
- Να πας στην πόλη της µεγάλης πεδιάδας πέρα από το
βουνό, είπε ο αετός µόλις άκουσε την ιστορία του 
αγοριού δείχνοντας µε τη φτερούγα του. Εκεί υπάρχει 
ο καλύτερος σιδεράς της χώρας, που είναι και 
κλειδαράς. Εµείς τον λέµε «εξολοθρευτή» γιατί έχει 
βρει µια καινούρια πατέντα που παγιδεύει τα πουλιά.
Έχει ξεκάνει πολλούς δικούς µας. Εσύ όµως είσαι του
σιναφιού του και σίγουρα θα σε βοηθήσει σαν του 
πεις το πρόβληµά σου. 
 Όλη αυτήν την ώρα το πουλάκι κοίταζε µε 
θαυµασµό τον αετό καθώς µιλούσε. Είχε ακούσει γι’ 
αυτόν από τ’ άλλα πουλιά, πως είναι περήφανος κι 
αγέρωχος, µα δεν τον είχε δει ποτέ από κοντά. 
 Και προπαντός ήταν ελεύθερος. Αυτό έκανε το 
πουλάκι να δείχνει ακόµα πιο λυπηµένο. Ο αετός το 
κοίταξε, του χαµογέλασε, του έκλεισε το µάτι και είπε: 
- Μη φοβάσαι µικρέ, όλα θα πάνε καλά. 
Μόλις τελείωσε αυτά τα λόγια, άνοιξε τις 
µεγάλες φτερούγες του και πέταξε ψηλά µε 
µεγαλοπρέπεια. Πάντα ο αετός πετάει ψηλά µε 
µεγαλοπρέπεια. Κι αυτό το ήξερε το αγοράκι και τότε, 
αφού τον ευχαρίστησε, έµεινε για ώρα εκεί µαζί µε το 
πουλάκι να τον χαιρετούν. Ύστερα χαιρέτισαν και τον
λαγό που ξανάβαλε τα κλάµατα λέγοντας:
- Αντίο καλοί µου φίλοι, δε θα σας ξεχάσω ποτέ. 
Το αγοράκι και το πουλάκι γέλασαν µε την 
καρδιά τους κι έτσι γελαστοί πήραν το δρόµο για την
πόλη της µεγάλης πεδιάδας.
Το αγοράκι και το πουλάκι σαν έφτασαν στο 
εργαστήρι του σιδερά που ήταν και κλειδαράς, τον 
περίµεναν υποµονετικά να τελειώσει τη δουλειά του. 
Πάντα ένας σιδεράς που είναι και κλειδαράς είναι 
απασχοληµένος. Μια να σφυροκοπά το καυτό σίδερο 
πάνω στ’ αµόνι δίνοντάς του σχήµα και µορφή, µια να
ανεβοκατεβάζει το φυσερό για να δυναµώσει η φωτιά 
στο καµίνι. Εκείνη την ώρα έφτιαχνε µια καινούρια 
κλειδαριά και τρόχιζε το κλειδί. Το εργαστήρι ήταν 
γεµάτο αλυσίδες, κλειδαριές, κλειδιά, κλουβιά, παγίδες, 
πόρτες, σπαθιά, τσεκούρια, τσάπες, σφυριά, σφήνες 
και πολλά άλλα εργαλεία και σκεύη κρεµασµένα στους 
τοίχους ή ριγµένα στο πάτωµα. 
 Μόλις τελείωσε τη δουλειά του, το αγοράκι του 
εξήγησε το πρόβληµά του και του έδειξε το άσπρο 
κλουβί στο σχήµα της καρδιάς, που ήταν µέσα το 
πουλάκι. Ο σιδεράς που ήταν και κλειδαράς, έξυσε το
κεφάλι του, έβηξε ελαφρά και είπε µε σταθερή και 
σίγουρη φωνή: 
- Είχα ξανακούσει για το άσπρο κλουβί στο σχήµα της
καρδιάς, µα δεν το είχα δει. Άρχισε να το 
περιεργάζεται µε τα χέρια και τα µάτια καθώς 
συνέχιζε: 
- Αν κι έχω πολλή δουλειά, είναι πρόκληση για µένα.
Χωρίς πορτάκι ή κλειδαριά! Περίεργο! ∆ε γίνεται! 
Σίγουρα για να µπει το πουλάκι, κάποιος τρόπος θα 
υπάρχει και για να βγει. Για να δούµε… Τοποθέτησε το 
άσπρο κλουβί στο σχήµα της καρδιάς πάνω σ’ έναν 
ατσάλινο πάγκο κι έπιασε αµέσως δουλειά. 
 Το αγοράκι κάθισε σε µια γωνιά και κοίταζε µε 
αγωνία τον τεχνίτη να δοκιµάζει διάφορες σιδερένιες
κλειδαριές µε τα κλειδιά τους πάνω στο άσπρο κλουβί
στο σχήµα της καρδιάς, δίχως όµως αποτέλεσµα. 
Πεισµωµένος ο σιδεράς που ήταν και κλειδαράς, 
έτρεξε και ξεκλείδωσε µια µεταλλική βαριά πόρτα που
οδηγούσε σε µια µικρή αποθήκη, κατέβηκε κάτι 
σκάλες που οδηγούσαν σε µια άλλη µεταλλική βαριά 
πόρτα που, αφού την ξεκλείδωσε, µπήκε σ’ ένα 
σκοτεινό δωµάτιο. Ψηλάφισε, έπιασε και τράβηξε µε 
δυσκολία ως την πόρτα ένα µπαούλο που ήταν 
πιασµένο σε µια χοντρή αλυσίδα και κλειδωµένο µε 
τρία χοντρά λουκέτα. Αφού τα ξεκλείδωσε όλα, άνοιξε
το καπάκι του µπαούλου, έβγαλε από µέσα χρυσές και 
ασηµένιες κλειδαριές µε σκαλιστά κλειδιά και 
ξαναγύρισε στο εργαστήρι. Το αγοράκι 
εντυπωσιάστηκε από τη λάµψη των χρυσών κι 
ασηµένιων κλειδαριών και την οµορφιά των σκαλιστών 
κλειδιών τους, την ώρα που ο τεχνίτης στεκόταν και 
πάλι πάνω απ’ το άσπρο κλουβί στο σχήµα της καρδιάς. 
- Για να δούµε τώρα, είπε κι άρχισε να δοκιµάζει 
πρώτα τις ασηµένιες και µετά τα χρυσές κλειδαριές 
µε τα σκαλιστά κλειδιά τους. Πάλι όµως χωρίς επιτυχία. 
Θυµωµένος τότε, πέταξε πέρα τις κλειδαριές και 
δοκίµασε µε το σφυρί στην αρχή και µε τον τροχό στη
συνέχεια να κόψει τα κάγκελα… Αλλά και πάλι 
απέτυχε. Μετά από τόσες ώρες προσπάθειας, κάθισε 
αποκαµωµένος σε µια καρέκλα και έχοντας 
καρφωµένα τα µάτια του στο άσπρο κλουβί στο σχήµα 
της καρδιάς, µουρµούριζε: 
- ∆εν µπορεί, δε γίνεται, δεν είναι λογικό, κάποια λύση 
θα υπάρχει. 
Το αγοράκι, όλες αυτές τις ώρες, καθόταν 
αµίλητο στη γωνιά του, γιατί ήξερε πως άµα ένας 
τεχνίτης είναι απασχοληµένος, δεν πρέπει να 
ενοχλείται από τίποτα κι από κανέναν. Και θυµήθηκε 
τον πατέρα του, που όταν ήθελε να τον ρωτήσει κάτι,
συνέχεια αυτός του απαντούσε απότοµα: «όχι τώρα, 
είµαι απασχοληµένος».
Το αγοράκι επέστρεψε από τις σκέψεις του όταν 
άκουσε έναν αναστεναγµό, αλλά δεν κατάλαβε αν 
ήταν απ’ το στήθος του τεχνίτη ή από το φυσερό. 
Άκουσε τον σιδερά που ήταν και κλειδαράς, να 
σιγοµιλά µονάχος του: «δε γίνεται, δεν έχει 
ξανασυµβεί, δεν είναι λογικό… δεν είναι… δεν 
είναι…». Ξαφνικά τον βλέπει να πετάγεται πάνω και να 
φωνάζει δυνατά: «αυτό είναι!.. αυτό είναι!.. πώς δεν το 
σκέφτηκα!.. ε µα βέβαια!»
Άρχισε να δουλεύει ασταµάτητα και, νύχτα πια, 
είχε ετοιµάσει µια υπέροχη κλειδαριά µε το σκαλιστό
κλειδί της και τα δυο σε σχήµα καρδιάς και βαµµένα 
άσπρα. Κόλλησε την άσπρη κλειδαριά πάνω στο άσπρο 
κλουβί στο σχήµα της καρδιάς κι αφού κοντοστάθηκε 
για λίγο, δοκίµασε το άσπρο σκαλιστό κλειδί. Το 
αγοράκι πλησίασε κι η καρδιά του ακουγόταν σαν το 
σφυρί πάνω στ’ αµόνι, και τα πόδια του λύγιζαν σαν 
πυρωµένα σίδερα, ενώ το πουλάκι έβγαλε το κεφάλι 
του έξω από τη φωλιά που είχε φτιάξει στο πιο 
πυκνόφυλλο κλαδί της ελιάς. Εκεί µέσα ήταν χωµένο 
όλες αυτές τις ώρες, τροµαγµένο απ’ τους άγριους 
ήχους των µετάλλων.
Ποτέ ένα κλειδί δεν ξεκλείδωσε τόση πίκρα, 
απογοήτευση και θυµό, όσο το άσπρο σκαλιστό κλειδί 
απ’ την καρδιά του σιδερά που ήταν και κλειδαράς.
- ∆υστυχώς δε γίνεται τίποτα, είπε ξέπνοα στο 
αγοράκι. Μπορείς να το πάρεις. 
Το αγοράκι, βουρκωµένο και δυστυχισµένο, πήρε 
το άσπρο κλουβί στο σχήµα της καρδιάς στην αγκαλιά 
του, ενώ το πουλάκι λυπηµένο, έχωσε και πάλι το 
κεφάλι µέσα στη φωλιά.
- Σας ευχαριστώ, κύριε, για τον κόπο σας, είπε και 
κατευθύνθηκε προς την πόρτα να φύγει. Πριν χαθεί 
στη σκοτεινιά της νύχτας, το σταµάτησε η φωνή του 
σιδερά που ήταν και κλειδαράς:
- Πού θα πας νυχτιάτικα µικρέ; Μείνε να κοιµηθείς εδώ 
και φεύγεις το πρωί. Εγώ θα τακτοποιήσω τις 
κλειδαριές και θα φύγω. Μην ξεχάσεις να κλειδώσεις 
καλά την πόρτα και τα παράθυρα µόλις βγω. 
Όταν έµεινε µόνο το αγοράκι, κάθισε σε µιαν 
άκρη πάνω σ’ ένα µικρό χαλί και κοίταζε έξω από το 
τζάµι του καγκελωτού παραθύρου τ’ αστέρια.
- Αυτό είναι πουλάκι, δε θα τα καταφέρουµε, είπε 
λυπηµένα.
Το πουλάκι τιτίβισε κι έκοψε µερικά αµύγδαλα 
για το αγοράκι που ήταν όλη µέρα νηστικό.
- Ξέρεις πουλάκι; Είναι κρίµα. Αν ήταν η ιστορία µας 
παραµύθι, θα ήταν το µόνο παραµύθι που δεν έχει 
καλό τέλος. 
- Έχω εσένα κι εσύ εµένα, του απάντησε το πουλάκι.
- Μα δεν έχεις την ελευθερία σου. Κοίτα έξω τ’ 
αστέρια. Θα µπορούσες να είσαι εκεί και να πετάς 
ελεύθερο από το ένα στο άλλο. 
 Κοίταζαν για ώρα πολλή τ’ αστέρια στον ουρανό, 
αµίλητα µέχρι που αποκοιµήθηκαν. 
Το αγοράκι είδε ένα παράξενο όνειρο. Στεκόταν 
µπροστά σε µια κλειδωµένη πόρτα που έµοιαζε µε 
χοντρό εξώφυλλο παραµυθιού κι αφού την ξεκλείδωσε 
µ’ ένα κόκκινο κλειδί, µπήκε µέσα και του φάνηκε πως 
βρισκόταν στην πρώτη σελίδα κάποιου βιβλίου. Ήταν 
γαλάζια µε άσπρα συννεφάκια και γεµάτη πολύχρωµα 
µπαλόνια. Άρχισε, περπατώντας, να ξεφυλλίζει 
λαίµαργα το βιβλίο κι έβλεπε πράσινες σελίδες του 
δάσους, λιβάδια γεµάτα λιµνούλες, ποταµάκια και ζώα
του αγρού, µπλε σελίδες της θάλασσας µε άσπρα 
καραβάκια ν’ αρµενίζουνε, κόκκινες σελίδες 
πληµµυρισµένες παπαρούνες, κίτρινες του ήλιου, 
ασηµένιες της νύχτας λουσµένες από ένα ολόγιοµο 
φεγγάρι, χρυσαφιές του καλοκαιριού, βιολετί της 
άνοιξης, γκρίζες του χειµώνα. Σε µια κιτρινοπράσινη
σελίδα του φθινοπώρου συνάντησε το πουλάκι. 
- Πιάσε µε αν µπορείς, του είπε αυτό χαµογελώντας 
και πέταξε στην επόµενη σελίδα. 
Το αγοράκι το κυνήγησε για πολλές σελίδες κι 
ήταν ευτυχισµένο µε το παιχνίδι τους µέχρι που 
έφτασε σε µια λευκή σελίδα. Στη µέση της είχε ένα 
καφέ δέντρο µε λίγα φύλλα στα κλαδιά του. Τα 
υπόλοιπα, κιτρινισµένα, ήταν πεσµένα γύρω του. Ήταν
σίγουρα φθινοπωρινή σελίδα. Το αγοράκι την 
περπάτησε µέχρι που έφτασε στην άκρη του 
περιθωρίου, για να τη γυρίσει και να συναντήσει το 
πουλάκι που βρισκόταν ήδη στην επόµενη. Μα δεν τα 
κατάφερε. Προσπάθησε πολλές φορές να τη γυρίσει 
µα πάλι δεν τα κατάφερε. Σκέφτηκε τότε µήπως ήταν 
κλειδωµένη µα δεν έβλεπε καµία κλειδαριά. Ένιωθε 
παγιδευµένο σ’ εκείνη τη σελίδα. «Μήπως έφτασα στο 
τέλος του βιβλίου, µήπως έφτασα στο τέλος του 
παραµυθιού;» αναρωτήθηκε τροµαγµένο. Κοίταξε 
κάτω χαµηλά και είδε γραµµένη µε κεφαλαία µαύρα 
γράµµατα τη λέξη 
ΤΕΛΟΣ 
 Κατέβηκε στενοχωρηµένο χαµηλά και 
κουρασµένο όπως ήταν από την τόση προσπάθεια, 
κάθισε πάνω στη λέξη µε τα πόδια έξω από το 
περιθώριο να κρέµονται στον αέρα. Συλλογίστηκε πως 
κανονικά δε θα ’πρεπε να ’ναι στενοχωρηµένο, γιατί 
όλα τα παραµύθια έχουν ευχάριστο τέλος. Και τότε 
ξέσπασε σε κλάµατα. 
 Το αγοράκι πετάχτηκε από τον ύπνο του, κοίταξε 
έξω από το παράθυρο κι είδε ότι είχε ξηµερώσει. «Τι 
παράξενο όνειρο!» µουρµούρισε και σκούπισε µε το 
χέρι το στόµα του που είχε αλµυρή γεύση. 
 Σε λίγο, κρατώντας στην αγκαλιά του το άσπρο 
κλουβί στο σχήµα της καρδιάς µε το πουλάκι να 
κοιµάται ακόµα χωµένο στη φωλιά του, ξεκλείδωσε τη 
βαριά σιδερένια δίφυλλη πόρτα και ξεχύθηκε στο φως 
µιας ηλιόλουστης µέρας. 
 Βγήκε έξω από την πόλη και για ώρες πολλές 
περιπλανιόταν σκεφτικό σε µέρη άγνωστα, δίχως 
συγκεκριµένο προορισµό. Κάποια στιγµή στάθηκε σε 
µια µικρή λίµνη να πιει νερό να ξεδιψάσει. Σαν έπινε 
νερό ένιωσε πως κάποιος τους παρακολουθούσε. 
Γύρισε το κεφάλι και είδε ένα µεγάλο χρυσαφί 
λιοντάρι που η πλούσια χαίτη του κάλυπτε το µισό του 
σώµα. Στεκόταν αγέρωχο και περήφανο σαν άξιος 
βασιλιάς των ζώων. Πάντα το λιοντάρι στέκεται 
αγέρωχο και περήφανο σαν άξιος βασιλιάς των ζώων 
κι αυτό το ήξερε το αγοράκι. Και τότε χαµήλωσε τα 
µάτια. 
 ∆εξιά του λιονταριού στεκόταν µια τίγρη κι 
αριστερά µια λεοπάρδαλη ενώ πίσω ακολουθούσαν 
πολλά ζώα, ελάφια, αντιλόπες, ασβοί, χελώνες, 
νυφίτσες αλλά και πουλιά, δρυοκολάπτες, τσίχλες, 
κοράκια, πέρδικες. 
- Πολλή ώρα σε παρακολουθούµε, ακούστηκε η 
βροντερή φωνή του λιονταριού. Και συνέχισε: 
- Κρατάς φυλακισµένο ένα πουλάκι. Γιατί; Με ποιο 
δικαίωµα; 
- Μα… έκανε να πει το αγοράκι.
- Κανένας δεν µπορεί να φυλακίσει κάποιο ζώο κι αυτό 
έπρεπε να το γνωρίζεις. Μόνο εγώ έχω αυτό το 
δικαίωµα, µόνο ο βασιλιάς µπορεί να αποφασίσει για 
το αν και πόσο θα φυλακιστεί κάποιος. 
- Μα… έκανε να πει και το πουλάκι που φτερούγιζε 
πάνω από τη λιµνούλα του.
- Εσύ βέβαια, συνέχισε το λιοντάρι κάπως ειρωνικά, 
είσαι άνθρωπος κι εσείς οι άνθρωποι µπορείτε να 
φυλακίζετε ο ένας τον άλλο, κάτι που απ’ ότι γνωρίζω, 
το συνηθίζετε και µάλιστα φτιάχνετε όλο και πιο 
εξελιγµένα κλουβιά. Ο τόνος της φωνής του έγινε 
ξαφνικά άγριος:
- Όµως για τα ζώα δεν έχετε κανένα δικαίωµα, καµία 
αρµοδιότητα. Οι αποφάσεις για τα ζώα είναι δική µου
δουλειά. 
- Έχεις δίκιο, λιοντάρι, είπε το αγοράκι µε σκυµµένο το 
κεφάλι.
- Αφού παραδέχεσαι το άδικό σου, περιµένω µια 
εξήγηση, απάντησε πιο ήρεµο τώρα το λιοντάρι.
Έτσι το αγοράκι διηγήθηκε όλη την ιστορία του 
και κάποια από τα ζώα που την άκουγαν, 
συγκινήθηκαν.
Μόλις το αγοράκι τελείωσε την εξιστόρησή του, 
το λιοντάρι κάτι ψιθύρισε µε την τίγρη και τη 
λεοπάρδαλη, σαν να κάνανε συµβούλιο, και κατέληξε:
- Ε… χµ… λοιπόν οπωσδήποτε η ιστορία σου είναι 
αληθινή και σε κάνει σίγουρα να υποφέρεις. Ωστόσο 
οι νόµοι είναι νόµοι. Κι αφού φυλάκισες ένα πουλάκι, 
έστω και χωρίς να το θέλεις, από τη στιγµή που αυτό
µόνο ένας βασιλιάς µπορεί να το αποφασίσει, είσαι 
παράνοµος κι εποµένως ένοχος. Αυτά τα λόγια, το 
λιοντάρι τα ’λεγε δυνατά να τ’ ακούν όλα τα ζώα, ενώ 
στη συνέχεια βρυχήθηκε: «πάρτε τον στη φυλακή», κι 
αµέσως έτρεξαν η τίγρη κι η λεοπάρδαλη.
Το αγοράκι, κρατώντας στα χέρια σφιχτά το 
άσπρο κλουβί στο σχήµα της καρδιάς µε το πουλάκι, 
οδηγήθηκε στη φυλακή που ήταν ένας λάκκος µε 
βάθος τέσσερα µέτρα. Πάνω απ’ τον λάκκο 
τριγυρνούσε σαν φύλακας ένα µαύρο φίδι τέσσερα 
µέτρα µάκρος. Αντί για σκάλα ή σκοινί, αυτό κατέβαζε 
και ανέβαζε τους φυλακισµένους τυλίγοντας τους µε 
το µακρύ σώµα του. Μόνο να το ’βλεπε κανείς και του
’φευγε αµέσως απ’ το µυαλό κάθε σκέψη να 
δραπετεύσει.
Όταν τους έριξαν στη φυλακή είχε αρχίσει να 
σκοτεινιάζει. Έτσι το αγοράκι και το πουλάκι δεν 
πρόσεξαν αµέσως µια αλεπού που καθόταν σε µια 
άκρη. Γι’ αυτό όταν την άκουσαν να λέει: «βρε καλώς 
τα παιδιά!» ξαφνιάστηκαν και χρειάστηκαν λίγο χρόνο 
µέχρι να την εντοπίσουν. ∆ε φαινόταν πολύ καθαρά η 
µορφή της, µα έδινε την εντύπωση και από τη φωνή 
της πως ήταν πανούργα και πονηρή. Πάντα η αλεπού 
είναι πανούργα και πονηρή και αυτό το ήξερε το 
αγοράκι. Και τότε αποφάσισε να µην της µιλήσει. 
Ωστόσο εκείνη συνέχισε απτόητη µε αργή, µάγκικη 
και περιπαιχτική φωνή: 
- Τι έχουµε εδώ; Προβληµατάκια; 
Το αγοράκι δεν απάντησε.
- Λοιπόν, συνέχισε η αλεπού, ένα πράγµα που πρέπει να 
ξέρετε είναι πως η φυλακή θέλει συνεργασία. Έτσι 
µόνο θα καταφέρουµε κάτι καλό. 
- Τι εννοείς; 
- Εννοώ πως έχω ένα καλό σχέδιο να την κοπανήσουµε 
γρήγορα από δω. 
- Να δραπετεύσουµε; ρώτησε µε έκπληξη το αγοράκι.
- Μέσα είσαι, απάντησε µε σίγουρη φωνή η αλεπού.
- Μα… έκανε να πει το αγοράκι.
- Άκου αγόρι µου, το διέκοψε η αλεπού, έχω φάει τη 
φυλακή µε το κουτάλι και πάντα µε την πονηριά µου 
καταφέρνω να τη σκαπουλάρω. 
- Τι; απόρησε το αγοράκι.
- Να την κοπανάω αδερφέ µου, να ξεγλιστράω, να 
ξεφεύγω, είπε γεµάτη ικανοποίηση η αλεπού.
- Μα αφού είσαι πάλι εδώ. 
- Λεπτοµέρειες. Αν µε βοηθήσετε, εσύ δηλαδή γιατί απ’ 
ότι βλέπω ο φιλαράκος σου ζορίζεται λιγάκι, είπε κι 
έδειξε το πουλάκι, τότε µέχρι το πρωί θα την έχουµε 
κάνει µε ελαφρά πηδηµατάκια. 
- ∆εν ξέρω, δεν είναι σωστό, δίστασε το αγοράκι.
Η αλεπού γρύλισε λίγο, έµεινε κάµποσο σκεφτική 
και στο τέλος το ρώτησε µε ύφος που φανέρωνε 
ενδιαφέρον, πώς κατέληξε εκεί µαζί της στη φυλακή. 
Το αγοράκι της διηγήθηκε όλη την ιστορία του.
- ∆υστυχισµένα µου, δε σας έφτανε η στενοχώρια 
σας, σας κλείσανε και στη φυλακή. Πλησίασε το 
αγοράκι και συνέχισε:
- Και να ’σαι σίγουρος πως θα γεράσεις εδώ µέσα. ∆εν 
υπάρχει περίπτωση να σ’ ελευθερώσουν. Έθιξες 
βλέπεις τον εγωισµό του βασιλιά, του λιονταριού κι 
αυτό είναι το µεγαλύτερο έγκληµα. 
- Μα τι λες; Όλη µου τη ζωή; Εδώ; είπε πανικοβληµένο 
το αγοράκι.
- Εµ! Γιατί σου λέω πως πρέπει να βάζουµε την πονηριά 
µας καµιά φορά για να προστατεύσουµε τον εαυτό 
µας. Αλλιώς χρόνια ολόκληρα θα τα ’χα περάσει µέσα 
σ’ αυτό τον λάκκο. 
Η αλεπού είχε καρφωµένα τα µάτια της στο 
αγοράκι που αχνοφαινόταν στο χλωµό φως του 
φεγγαριού, όση ώρα αυτό έµενε σιωπηλό και σκεφτικό.
Μετά από λίγη ώρα συνέχισε:
- Έπειτα είναι και τ’ άλλο. Τι φταίει το καηµένο το
πουλάκι; Όσο σαπίζεις εσύ στη φυλακή, δυο φορές 
φυλακισµένο θα είναι αυτό. 
Το αγοράκι ακούγοντας αυτά τα τελευταία 
λόγια, κατάλαβε πως όσο κατεργάρα κι αν ήταν η 
αλεπού, δεν είχε άδικο. Έπρεπε να αντιδράσει λοιπόν. 
Άξιζε κάθε προσπάθεια για τον σκοπό του. Κι ο σκοπός 
είναι να ελευθερωθεί το πουλάκι.
- Ακούω το σχέδιό σου, πετάχτηκε αποφασιστικά µε 
σταθερή φωνή.
- Χε χε! χαµογέλασε ικανοποιηµένη η αλεπού. Είσαι 
έξυπνο αγόρι και θα πας µπροστά. Ύστερα συνέχισε 
χαµηλώνοντας τον τόνο της φωνής της:
- Λοιπόν, άκου. Θ’ αρχίσεις να φωνάζεις πως πεθαίνεις 
από τον πόνο, η κοιλιά σου σε πεθαίνει, κάτι που 
έφαγες σε πείραξε. Το φίδι θα σε πιάσει, επειδή είναι 
σκοτάδι θα σε βγάλει πάνω να σε δουν από κοντά. 
Στα δύο µέτρα εγώ µπορώ να φτάσω, την ώρα λοιπόν 
που σε τραβάει, στα δύο µέτρα θα πηδήξω πάνω σου, 
θα κάνω άλλο ένα σάλτο άλλα δυο µέτρα και βγήκα. 
- Μα γιατί δεν κάνεις εσύ την άρρωστη, είπε 
υποψιασµένα το αγοράκι.
- Πρώτον γιατί εσύ δεν µπορείς να πηδήξεις δυο µέτρα 
και µάλιστα δυο φορές και δεύτερον γιατί το φίδι 
ξέρει πως µια αλεπού είναι πανούργα και πονηρή και 
δε θα µε πιστέψει. 
- Και το φίδι, δε θα σε δει; 
- Θα µε δει, όµως κρατώντας ακόµα εσένα στον αέρα, 
δε θα σ’ αφήσει να πέσεις για να µε κυνηγήσει. Όταν
σε βγάλει, εγώ θα είµαι σε απόσταση ασφαλείας. 
- Κι εγώ; Το πουλάκι; Πώς θα ελευθερωθούµε; 
- Έχε µου εµπιστοσύνη. Α, µε αµφιβολίες δεν κάνουµε
δουλειά, είπε πειραγµένη η αλεπού. 
- ∆εν ήθελα να σε προσβάλλω, είπε ένοχα το αγοράκι.
- Εγώ σου εµπιστεύτηκα το σχέδιό µου, µε κίνδυνο να
µε προδώσεις… Ας είναι όµως, κατέληξε µε ύφος 
ανωτερότητας η αλεπού.
Έτσι έβαλαν σε εφαρµογή το σχέδιο. Το 
φυλακισµένο αγοράκι, κρατώντας σφιχτά στην 
αγκαλιά του το άσπρο κλουβί στο σχήµα της καρδιάς, 
άρχισε να φωνάζει πως πονάει η κοιλιά του. Το φίδι 
ακούγοντας τις φωνές, το έπιασε για να το βγάλει από 
τον λάκκο και στα µισά της διαδροµής η αλεπού έκανε
ένα σάλτο πάνω στους ώµους του αγοριού, 
αστραπιαία ένα δεύτερο και βρέθηκε έξω από τον 
λάκκο. Πριν προλάβει να αντιδράσει το φίδι, η αλεπού 
χάθηκε µέσα στο σκοτάδι. Μάταια περίµενε το 
αγοράκι βοήθεια. Το φίδι αφού κατάλαβε τι είχε 
συµβεί, ξανάβαλε το αγοράκι στον λάκκο κι έτρεξε να
ειδοποιήσει το λιοντάρι. Ωστόσο τίποτα άλλο δεν 
τάραξε την ηρεµία τούτης της ασηµένιας νύχτας. Το 
αγοράκι καθόταν σε µια άκρη κι έκλαιγε. Είχε πολλούς 
λόγους για να κλάψει. Για το πόσο ευκολόπιστο ήταν,
από τύψεις που προσπάθησε να δραπετεύσει, για την 
αποτυχία του να δραπετεύσει, για την αδυναµία του 
να ελευθερώσει το πουλάκι. Το πουλάκι καθόταν κι 
αυτό σε ένα κλαράκι της ελιάς ανασαίνοντας 
θυµωµένα. Είχε πολλούς λόγους ν’ ανασαίνει 
θυµωµένα. Για την απάτη της πονηρής και πανούργας 
αλεπούς, για την αδυναµία του να βοηθήσει να 
δραπετεύσουν, για το λιοντάρι που τους φυλάκισε, για 
τον εαυτό του που έφερε τόση δυστυχία και 
ταλαιπωρία στο αγοράκι.
Λίγο πριν ξηµερώσει αποκοιµήθηκαν, κι έγιναν 
τα δάκρυα του αγοριού δροσοσταλίδες στην άκρη των 
φύλλων γιατί ποτέ τα δάκρυα ενός παιδιού δεν πάνε 
χαµένα. Κι έγινε ο θυµός του πουλιού δροσερή ανάσα 
της αυγής γιατί ποτέ ο θυµός ενός φυλακισµένου 
πουλιού δεν πάει χαµένος. Ειδικά τις ασηµένιες 
νύχτες!
 Οι πρώτες ακτίνες του ήλιου βρήκαν το αγοράκι 
και το πουλάκι να στέκονται µπροστά στο λιοντάρι. Ο
βασιλιάς έχοντας στα δεξιά του την τίγρη, στ’ 
αριστερά του τη λεοπάρδαλη και πίσω του µαζεµένα 
πολλά ζώα, κοίταζε το αγοράκι ατάραχος κι 
ανέκφραστος. 
- Λιοντάρι, θέλω να ζητήσω συγνώµη, είπε µε 
χαµηλωµένα µάτια το αγοράκι. 
- ∆ε φταις εσύ, απάντησε καλοσυνάτα το λιοντάρι. Η 
πονηρή αλεπού σε ξεγέλασε. Πάντα αυτό κάνει 
άλλωστε. 
- Εξαιτίας µου δραπέτευσε, είπε απογοητευµένο το 
αγοράκι.
- Μη σε νοιάζει αυτό. Ήξερα πως θα σε χρησιµοποιήσει 
για να ξεφύγει, όπως κάνει συνέχεια, µα αυτό ακριβώς 
ήθελα. Έχει κρύψει κάπου δέκα λαγούς, γι’ αυτό την 
άφησα να φύγει, για να µας οδηγήσει στην κρυψώνα 
της. Έτσι θα µπορέσουµε να τους ελευθερώσουµε. 
Μόνο να προσέχεις, αν την συναντήσεις, να µη σε 
ξεγελάσει ξανά. 
- Να τη συναντήσω; Ξαφνιάστηκε το αγοράκι, πού; Τι;
Εννοείς είµαστε ελεύθεροι να φύγουµε; 
- Αυτό ακριβώς εννοώ µικρέ µου, απάντησε σοβαρό το 
λιοντάρι. Σε παρακολουθούσα απογοητευµένο να 
γυρνάς εδώ κι εκεί, πριν σε συναντήσω στη λίµνη. Σε
έβαλα φυλακή για να νιώσεις πραγµατικά τι σηµαίνει 
να σου στερούν την ελευθερία σου. Λίγες ώρες µόνο 
έµεινες κι είδες η απόγνωση πού σε οδήγησε. Στο 
λάθος και τελικά στην εξαπάτησή σου. Τράβα τον 
δρόµο σου και προσπάθησε να βρεις τον τρόπο να 
ελευθερωθεί το πουλάκι, µε περισσότερο πείσµα. 
Μακάρι να µπορούσα να βοηθήσω, µα δυστυχώς η 
δύναµη µου δεν έχει επίδραση στα ανθρώπινα έργα. 
Το αγοράκι ένιωσε να πληµµυρίζει από 
ευγνωµοσύνη, χαρά και πείσµα. Ευγνωµοσύνη για το 
λιοντάρι που του έδωσε ένα µάθηµα, χαρά που είναι 
πάλι ελεύθερο και πείσµα ότι θα προσπαθήσει ακόµα 
περισσότερο. Και τότε αποφάσισε να µην 
απογοητευτεί ποτέ ξανά. Την ίδια στιγµή το πουλάκι 
γέµισε ξανά θυµό και πλατσουρίζοντας τα φτερά του 
στη λιµνούλα, υποσχέθηκε στον εαυτό του να πάψει 
να είναι λυπηµένο κι ότι θα τα καταφέρουν.
- Σ’ ευχαριστώ λιοντάρι, πρέπει να βιαστώ, πρέπει να 
ελευθερώσω το πουλάκι, γιατί τώρα ξέρω τι σηµαίνει 
φυλακή. 
- Μακάρι να µπορούσα να σε βοηθήσω. Σου εύχοµαι 
να τα καταφέρεις. 
Καθώς έφευγε, το αγοράκι κοντοστάθηκε και 
γυρίζοντας πίσω το κεφάλι, ρώτησε τον βασιλιά:
- Μα την αλεπού µου είπες να την προσέχω άµα την 
ξαναδώ. ∆ε θα την πιάσεις δηλαδή; 
Το λιοντάρι πλησίασε το αγοράκι και του 
απάντησε µε χαµηλή µελαγχολική φωνή:
- Την αφήνω κάµποσο καιρό και µετά την πιάνω. Είναι
άλλωστε σχεδόν πάντα η µόνη µου κρατούµενη στη 
φυλακή. Αν δεν ήταν κι αυτή ποιον θα δίκαζα, πως θα
’δειχνα βασιλιάς µε κύρος, θα ’χανα ακόµα µια 
αρµοδιότητα. Το λιοντάρι αναστέναξε: «λιγοστεύουµε 
µικρέ. Άιντε τώρα στο καλό».
Το αγοράκι δεν κατάλαβε καλά τα τελευταία 
λόγια του λιονταριού, ωστόσο χαιρέτισε ξανά και 
τράβηξε τον δρόµο του. 
 Κόντευε µεσηµέρι και το αγοράκι, κρατώντας 
πάντα στην αγκαλιά του το άσπρο κλουβί στο σχήµα 
της καρδιάς µε το πουλάκι µέσα, καθώς βάδιζε σ’ ένα
µικρό δάσος λίγο έξω από ένα χωριό, άκουσε κάτι 
παράξενους ήχους σαν κάποιος να βογκούσε. Αµέσως 
κατευθύνθηκε προς τα κει και είδε την αλεπού 
πιασµένη απ’ τα πόδια σ’ ένα δόκανο, να σκούζει. Αυτή, 
µόλις τους είδε, χάρηκε, γούρλωσε τα µάτια και είπε: 
- Καλώς τα φιλαράκια µου! 
 Το πουλάκι άρχισε να κουνάει θυµωµένο τις 
φτερούγες του, ενώ το αγοράκι της είπε θυµωµένο κι 
αυτό: 
- Πονηρή αλεπού, έχεις κανένα καλό σχέδιο τώρα για 
να ξεφύγεις; 
Η αλεπού χαµήλωσε για µια στιγµή τα µάτια σαν 
να ντράπηκε, ωστόσο αµέσως σήκωσε το κεφάλι κι 
είπε αθώα:
- Ξέρω φιλαράκο, σας ξεγέλασα. Όµως συµπαθάτε µε, 
είναι στη φύση µου βλέπεις να είµαι πονηρή και 
πανούργα. Κι όπως βλέπετε, µπλέκω συνέχεια σε 
µπελάδες. 
- Ποιος σ’ έπιασε αυτή τη φορά; 
- Κάτι να φάω γύρεψα η κακοµοίρα απ’ το χωριό, µα 
έπεσα στο δόκανο που ’χαν στήσει κυνηγοί. Ζόρικες, 
φιλαράκο, οι παγίδες του ανθρώπου. 
- Και τώρα τι θα γίνει; Τι έχεις στο µυαλό σου; ρώτησε 
το αγοράκι.
- Την πάτησα, φιλαράκο… Θα καταλήξω γουναρικό και 
κουβερτούλα. Αυτό ήταν… τέλος… αργά ή γρήγορα 
έτσι θα γινόταν… απ’ τη µια τα ζώα… απ’ την άλλη οι 
άνθρωποι… µε βάλανε στη µέση… µόνη απόµεινα…
πόσο ν’ αντέξω; κατέληξε η αλεπού µε βουρκωµένα 
µάτια.
Το αγοράκι σκέφτηκε πως ίσως η αλεπού να λέει 
πάλι ψέµατα και να δίνει παράσταση για να τη 
λυπηθούν. Αυτό όµως δεν είχε και τόση σηµασία. Έτσι
κι αλλιώς είχε αποφασίσει να τη βοηθήσει. «∆ε θέλω 
να βλέπω πια κλουβιά και παγίδες» σκέφτηκε, ενώ από 
το µυαλό του πέρασαν και τα τελευταία λόγια που του
είχε πει το λιοντάρι. ∆εν είχε καταλάβει καλά, ωστόσο 
του ’δωσε την εντύπωση, του φάνηκε πως το λιοντάρι 
τη χρειαζόταν την αλεπού. Κοίταξε το πουλάκι που δε
χτυπούσε πια θυµωµένο τις φτερούγες του κι αφού 
έπιασε δυο χοντρά ξύλα, άνοιξε την παγίδα και 
ελευθέρωσε την αλεπού.
- Ουφ! Πολύ καλύτερα είναι τώρα… Λίγο πρησµένα τα 
πόδια µου αλλά µε λίγη ξάπλα θα φτιάξουν, είπε 
ανακουφισµένη.
- Και κοίτα την επόµενη φορά να είσαι πιο προσεχτική, 
της είπε το αγοράκι κι έκανε να φύγει.
- Ε! Στάσου φιλαράκο… πού πας;… έτσι φεύγεις; Ούτε 
ένα ευχαριστώ δεν πρόλαβα να σου πω, είπε 
ξαφνιασµένη η αλεπού.
- ∆ε χρειάζεται, απάντησε το αγοράκι.
- Άκου, ξανάπε µε σοβαρή αυτή τη φορά φωνή, 
φιλαράκο µε βοήθησες. Αν και σου την έφερα στη 
φυλακή, εσύ αντί να µ’ εκδικηθείς, µε ελευθέρωσες 
για δεύτερη φορά. Σου χρωστάω λοιπόν µια χάρη, 
πρέπει να στ’ ανταποδώσω. 
- Τίποτα δε µου χρωστάς, είπε το αγοράκι κι έκανε πάλι 
να φύγει.
- Άκου! Σκέφτηκα µια λύση για το πρόβληµά σου. 
Το αγοράκι κοντοστάθηκε και γύρισε το κεφάλι 
λέγοντας:
- Τι εννοείς; 
- Εννοώ, πως αυτό που θα σου πω, µπορεί και να 
βοηθήσει να ελευθερωθεί το πουλάκι. 
Το αγοράκι χωρίς να µιλήσει, πλησίασε την 
αλεπού ενώ το πουλάκι ανέβηκε στο πιο ψηλό κλαδί της 
ελιάς.
- Πήγαινε στη σπηλιά της µεταµόρφωσης, συνέχισε η 
αλεπού. Εκεί κατοικεί η καλή κακή νεράιδα. Αυτή 
µπορεί να σε µεταµορφώσει. 
- Να µε µεταµορφώσει; Ξαφνιάστηκε το αγοράκι.
- Ναι, να σε µεταµορφώσει. Εσείς οι άνθρωποι έχετε 
συνέχεια στο µυαλό σας φυλακές και κλουβιά. Ακόµα 
και τα σπίτια σας µοιάζουν µε κλουβιά. Τοίχοι γύρωγύρω, πόρτες µε διπλές και τριπλές κλειδαριές, 
παράθυρα µε κάγκελα. Αφού λοιπόν µόνο οι άνθρωποι 
φτιάχνουν κλουβιά, αν απαλλαγείς από την ανθρώπινη 
φύση σου, τότε αµέσως θα χαθεί και το κλουβί. 
Το αγοράκι έµεινε για λίγο συλλογισµένο και 
µετά χοροπήδησε φωνάζοντας δυνατά:
- Μα ναι!... ναι βέβαια!... σωστά!... Αν δεν είµαι 
άνθρωπος, δεν υπάρχει και κλουβί. Σωστά… αν… αν 
ήµουν ας πούµε πουλάκι… ναι… θα µπορούσα να 
µεταµορφωθώ σε πουλάκι, είπε και κοίταξε το πουλάκι 
που τίναζε χαρούµενο τις φτερούγες του.
Ξαφνικά το αγοράκι σταµάτησε να χοροπηδά 
και να ενθουσιάζεται λες και το σκέπασε ολόκληρο η 
αµφιβολία. Γύρισε προς την αλεπού λέγοντας:
- Ε; Αυτό δεν εννοείς; Μπορώ να µεταµορφωθώ σε ό, τι 
θέλω; Ή µήπως… µήπως δεν είναι αλήθεια όσα λες; 
- Με το δίκιο σου δε µ’ εµπιστεύεσαι, είπε πάλι σοβαρά 
η αλεπού. Απότοµα τότε τίναξε προς τα πάνω το 
κεφάλι και άρχισε σιγά-σιγά να αποµακρύνεται 
ξαναπαίρνοντας το γνώριµο µάγκικο, αργό και 
περιπαιχτικό τόνο η φωνή της:
- Αλήθεια σου λέω, φιλαράκο. Πέρνα το χωριό, ανέβα 
το βουνό, κατέβα το βουνό και θα συναντήσεις µια 
ξερή κοιλάδα. Κακοτοπιά, αδερφέ µου, έρηµος σκέτη. 
∆εν πατά ούτε άνθρωπος ούτε ζώο εκεί. Μόλις τη 
διασχίσεις, θα συναντήσεις την είσοδο ενός 
φαραγγιού. Ακολούθησε το και θα σε βγάλει στη 
σπηλιά της καλής κακής νεράιδας. Λένε πως την 
είσοδο τη φυλάνε ένας λύκος κι ένα κριάρι. Να 
προσέξεις τι θα πεις. 
- Ε… έκανε να ρωτήσει το αγοράκι, όµως η αλεπού που 
είχε ήδη αποµακρυνθεί, το διέκοψε:
- Άσε τις ερωτήσεις, τα υπόλοιπα θα τα βρεις µονάχος 
σου, και πριν χαθεί στο δάσος του φώναξε ζωηρά:
- Ε φιλαράκο! Τι θα ’λεγες να γίνεις αλεπού; Θα τα 
καταφέρναµε περίφηµα οι δυο µας. Κι έχω κάτι τρελά 
σχέδια. Σκέψου το! 
Μόλις η αλεπού χάθηκε µέσα στο δάσος, το 
αγοράκι χαµογέλασε, ενώ το πουλάκι, γεµάτο αγωνία, 
το κοιτούσε και κελαηδούσε ζωηρά! Το αγοράκι είχε 
όρεξη να πειράξει το πουλάκι και συνέχισαν τον 
δρόµο τους λέγοντας του: 
- Εδώ που τα λέµε, δε θα ’ναι κι άσχηµα ε; θα ’χω 
ωραία φουντωτή ουρά, θα πετάς εσύ ψηλά να βλέπεις 
πού έχει κότες, να µου λες και να ορµάω. Ε; Τι λες;
Το πουλάκι χοροπηδούσε σαν τρελό και 
βουτώντας τις φτερούγες του στο νερό της λιµνούλας,
πετούσε όσο πιο κοντά µπορούσε στο αγοράκι για να 
τιναχτεί πιτσιλώντας το στο πρόσωπο.
 Καθώς βάδιζαν στην ξερή κοιλάδα, είδαν από 
µακριά έναν άνθρωπο σκυφτό να σκαλίζει µ’ ένα ραβδί
το χώµα. Τον πλησίασαν και µόλις αυτός αντιλήφθηκε 
τους ξαφνικούς επισκέπτες, πετάχτηκε όρθιος. Ήταν 
απόγεµα και µέσα στο ξερό τοπίο ξεχώριζαν τα ζωηρά 
χρώµατα που είχε το πουλάκι. Ο άνθρωπος αυτός, που 
ήταν γέρος, κοίταζε επίµονα µέσα από τα χοντρά 
ασηµένια γυαλιά του το κλουβί, κοντοσιµώνοντας, ενώ
το αγοράκι το έσφιξε γερά στην αγκαλιά του. 
- Τι πανέµορφο κλουβί! είπε και συνέχισε: «ξέρετε, 
είµαι συλλέκτης κι έχω χιλιάδες κλουβιά στη συλλογή
µου. Έχω τη µεγαλύτερη συλλογή στον κόσµο, όµως…
όµως αυτό είναι κάτι µοναδικό. Άσπρο κλουβί στο 
σχήµα της καρδιάς µε ένα σπάνιο πουλάκι µέσα!» 
 Το αγοράκι δε µίλησε µόνο έσφιξε ακόµα πιο 
πολύ στην αγκαλιά του το άσπρο κλουβί στο σχήµα της
καρδιάς. 
- Μα µη φοβάσαι, µικρέ, δεν έχεις να φοβηθείς τίποτα 
από ’να γέρο άνθρωπο. Έλα, έλα να σου δείξω. 
Το αγοράκι µην έχοντας να φοβηθεί τίποτα από 
’να γέρο άνθρωπο και κουρασµένο καθώς ήταν από το 
περπάτηµα όλη µέρα, τον ακολούθησε.
Ο συλλέκτης οδήγησε το αγοράκι σε ένα σηµείο 
που είχε πολλούς θάµνους. Αφού τους διέσχισαν, 
µπήκαν σε µια τρύπα, προχώρησαν σ’ ένα στενό 
πέρασµα, που ίσα-ίσα χωρούσε άνθρωπος και 
έφτασαν σε µια µεγάλη γαλαρία που φωτιζόταν από 
πυρσούς. ∆εξιά κι αριστερά στα πέτρινα τοιχώµατα 
της γαλαρίας, µέσα σε σκαλισµένες προθήκες, 
υπήρχαν κλουβιά, αµέτρητα κλουβιά. Το αγοράκι 
έµεινε να κοιτά µε ανοιχτό το στόµα. Ποτέ του δεν 
είχε δει τόσα πολλά κλουβιά και τέτοια σχέδια: 
στρογγυλά, τετράγωνα, τρίγωνα, κυλινδρικά, 
πυραµίδες, κλουβιά σε σχήµα σύννεφου, αστεριού, 
σπιτιού. Και χρώµατα! Κόκκινα, κίτρινα, πράσινα, 
άσπρα, µαύρα, δίχρωµα, τρίχρωµα, πολύχρωµα. Τα πιο 
εντυπωσιακά όµως ήταν στις πιο ψηλές προθήκες: 
χρυσά, ολόχρυσα κι ασηµένια κλουβιά. Κι όλα ήταν 
άδεια. Σε κανένα δεν υπήρχε πουλάκι µέσα.
Το πουλάκι, αντικρίζοντας αυτό το θέαµα 
ανατρίχιασε και χώθηκε στη φωλιά του τρέµοντας από 
φόβο.
- Μου’ φαγε όλη µου τη ζωή να τα µαζέψω. Άλλα τ’ 
αγόρασα, άλλα τα βρήκα, άλλα µου τα χάρισαν. Όµως 
πάντα κάτι µου έλειπε. Είχα ακούσει κι είχα διαβάσει 
για τα άσπρα κλουβιά στο σχήµα της καρδιάς µα όσο 
κι αν προσπάθησα, δεν κατάφερα όχι να αποκτήσω, µα 
και να δω. Η φωνή του συλλέκτη ακούστηκε τώρα 
σπασµένη:
- Και να λοιπόν που αξιώθηκα να δω τώρα στα 
γεράµατα. Σε διαβεβαιώνω αγόρι µου πως αξίζει όσο 
όλα τα κλουβιά του κόσµου. 
Αφού έµεινε για λίγο αµίλητος µε καρφωµένο το 
βλέµµα στο άσπρο κλουβί στο σχήµα της καρδιάς, ο 
συλλέκτης συνέχισε µε σίγουρη και γλυκιά φωνή:
- Ζήτα µου ό, τι θες και θα το ’χεις, αρκεί να µου το 
δώσεις. 
- Όχι βέβαια! τινάχτηκε το αγοράκι. Ούτε για όλα τα 
πλούτη του κόσµου δεν το δίνω. 
- Μα αν, αν κρατήσεις το πουλάκι, τι αξία έχει για 
σένα ένα σκέτο κλουβί; 
- Αυτό δε γίνεται, είπε το αγοράκι κι άρχισε να 
διηγείται την ιστορία του.
- Ώστε είναι αλήθεια λοιπόν! είπε στο τέλος 
απογοητευµένος ο συλλέκτης. Το είχα ακούσει αυτό, 
αλλά πίστευα πως είναι ένας µύθος που φτιάχτηκε για
ν’ ανεβάζει την αξία του κλουβιού. 
Ο συλλέκτης έµεινε για λίγο σιωπηλός σαν να 
έπρεπε να πάρει µια µεγάλη απόφαση και µετά ζήτησε 
απ’ το αγοράκι να τον ακολουθήσει. Το αγοράκι τον 
ακολούθησε διστακτικά κι αφού πέρασαν από στενούς 
και µπερδεµένους διαδρόµους, έφτασαν σε µια άλλη 
γαλαρία που αντικρίζοντας το θέαµα της, το αγοράκι 
έβγαλε µια κραυγή έκπληξης.
Μπροστά του απλωνόταν ένας πελώριος σωρός 
από χρυσά κι ασηµένια νοµίσµατα και σκεύη και 
πολύτιµα πετράδια, που αστραποβολούσαν κάτω από 
το φως των πυρσών. Ο συλλέκτης το πλησίασε και 
σχεδόν του ψιθύρισε στο αυτί. 
- Όλα, όλα αυτά είναι δικά σου και δε σου ζητώ τίποτε 
άλλο παρά µονάχα αυτό το κλουβί που κρατάς. 
Το αγοράκι, χωρίς δεύτερη σκέψη, αρνήθηκε και 
ζήτησε από τον συλλέκτη να γυρίσουν πίσω.
Επέστρεψαν στην πρώτη γαλαρία κι ο συλλέκτης 
παρακάλεσε το αγοράκι να µείνουν για να κοιµηθούν 
εκεί, ώστε να έχει κι αυτός τη χαρά να θαυµάσει έστω 
και για λίγες ώρες, αυτό το υπέροχο κλουβί που δεν 
κατάφερε σε όλη του τη ζωή να αποκτήσει. Το αγοράκι
σκέφτηκε πως ο συλλέκτης του έδειξε εµπιστοσύνη 
φανερώνοντάς του τους θησαυρούς, όµως δεν του 
άρεσε καθόλου το µέρος. Το τρόµαζε και του πλάκωνε 
την ψυχή. Γύρισε και είδε το πουλάκι να είναι ακόµα
χωµένο στη φωλιά του, µε το κεφαλάκι του να τρέµει 
και τα µάτια γουρλωµένα.
- Ξέρεις, λυπάµαι, αλλά βιαζόµαστε. Με όσα σου 
διηγήθηκα έχουµε κιόλας αργήσει πολύ. 
- Καταλαβαίνω, έκανε απογοητευµένος ο συλλέκτης.
Όταν βγήκαν έξω στον καθαρό αέρα της 
νύχτας, ο συλλέκτης έδωσε µια αναµµένη δάδα στο 
αγοράκι για να βλέπουν στον δρόµο τους και για να 
ανάψει φωτιά να ζεσταθούν, όπου σταµατούσαν, µιας 
κι έκανε ψύχρα. Πριν φύγει το αγοράκι τον ρώτησε:
- Πες µου, δε φοβάσαι που ξέρω τώρα την κρυψώνα 
των θησαυρών σου; 
- Για να αρνηθείς τους θησαυρούς µου, σηµαίνει πως 
έχεις πάρει για τα καλά την απόφαση σου να 
απαρνηθείς την ανθρώπινη φύση σου οπότε δεν 
κινδυνεύω. Μα κι έτσι αν δε γίνει, ξέρεις καλά πως 
κουβαλάς πολύ µεγαλύτερο θησαυρό από µένα. 
- Ναι το ξέρω, είπε χαµογελαστά το αγοράκι 
κοιτώντας το πουλάκι που έβγαινε σιγά-σιγά µε 
θάρρος από τη φωλιά του.
Το αγοράκι χαιρέτισε τον συλλέκτη κι έφυγε. 
Μέσα στην ησυχία της νύχτας, κάποια στιγµή 
αναρωτήθηκε τι αξία έχουν όλα αυτά τα πλούτη στη 
µέση µιας ξερής κοιλάδας. Και να θέλει κανείς, δεν 
µπορεί να τα χρησιµοποιήσει. Και τότε χωρίς να ξέρει 
γιατί, το µυαλό του πήγε στο πουλάκι που πολλές 
φορές, λουσµένο στο φως του δειλινού, φτερούγιζε, 
αποκαλύπτοντας λεπτές αποχρώσεις των πανέµορφων 
χρωµάτων του, στη µέση, ακριβώς στη µέση του 
άσπρου κλουβιού στο σχήµα της καρδιάς.
- Κουράγιο πουλάκι, είπε αποφασιστικά κι άρχισε να 
προχωρά πιο γρήγορα. Το πουλάκι είχε χωθεί πάλι για
τα καλά µέσα στη φωλιά του έχοντας αποκοιµηθεί.
 Το πρωί, το αγοράκι κουρασµένο και 
ξενυχτισµένο, κρατώντας στην αγκαλιά του το άσπρο 
κλουβί στο σχήµα της καρδιάς µε το πουλάκι, έφτασε 
στην είσοδο µιας σπηλιάς. Ήταν ένα µεγάλο άνοιγµα 
τρία µέτρα ύψος και χωρούσαν να περάσουν πέντε 
µεγάλοι άνθρωποι µαζί. Τότε ακούστηκε µια τσιριχτή,
διαπεραστική φωνή: 
- Καλώς τους! 
Το αγοράκι και το πουλάκι κοίταξαν δεξιά κι 
αριστερά µα δεν είδαν κανέναν.
- Εδώ, εδώ! ∆ε µε βλέπετε; ξανακούστηκε η φωνή.
Το αγοράκι έσκυψε το κεφάλι και είδε στην 
είσοδο της σπηλιάς ένα σκουροπράσινο βάτραχο να 
χοροπηδά για να τραβήξει την προσοχή τους. Το 
αγοράκι ξαφνιάστηκε. ∆υο βήµατα να είχε κάνει 
ακόµα και θα τον είχε πατήσει. Έµεινε να τον κοιτάζει 
κι αναρωτήθηκε αν αυτός ο βάτραχος ήταν ο φύλακας 
της σπηλιάς. Σκέφτηκε πως αν ήταν ο φύλακας της 
σπηλιάς, πολύ εύκολα θα µπορούσε να µπει κάποιος 
µέσα. Γρήγορα όµως ο βάτραχος τον έβγαλε από τις 
σκέψεις του.
- Λοιπόν, ήρθατε για να δείτε την καλή κακή νεράιδα; 
Κουαξ! Τι ακριβώς θέλετε; 
Το αγοράκι τότε διηγήθηκε την ιστορία του και 
στο τέλος ο βάτραχος είπε:
- Τι συγκινητικό! Κουαξ! Και τι µεγάλη θυσία! Κουαξ!
Πλησίασε χοροπηδώντας το άσπρο κλουβί στο σχήµα 
της καρδιάς, κοίταξε το πουλάκι και συνέχισε:
- Όµως για µια τέτοια οµορφιά, αξίζει κάθε θυσία. 
Στη συνέχεια, ξαναγύρισε στην είσοδο της 
σπηλιάς και τους ζήτησε να περιµένουν µέχρι να 
ειδοποιήσει την καλή κακή νεράιδα.
- Περιµένετε εδώ µέχρι να γυρίσω και να σας καλέσω 
να περάσετε µέσα. Όσο λείπω, κουαξ, απαγορεύεται 
να προχωρήσετε και να µπείτε στη σπηλιά. Είπε και 
χάθηκε µέσα της.
Το αγοράκι έµεινε εκεί για λίγο, µα κουρασµένο 
όπως ήταν, σκέφτηκε να καθίσει κάπου να 
ξεκουραστεί. Κοίταξε προς την είσοδο της σπηλιάς και 
προς στιγµή, σκέφτηκε να περάσει ίσα-ίσα µέσα και 
να περιµένει εκεί. Όµως θυµήθηκε τα λόγια του 
βατράχου κι έτσι έδιωξε αυτή τη σκέψη από το µυαλό 
του. Κοίταξε γύρω του και είδε στα δεξιά του λίγο πιο 
πέρα ένα µικρό δάσος µε κέδρους. Τότε σκέφτηκε να 
πάει εκεί που έχει σκιά ώστε να µην τον ζαλίζει ο 
ήλιος. Όµως η αγωνία του ήταν τόση, που δεν ήθελε να 
αποµακρυνθεί απ’ τη σπηλιά, οπότε κάθισε εκεί 
ακριβώς που στεκόταν.
Οι ώρες περνούσαν και του φαίνονταν αιώνες. 
Ήρθε το απόγεµα, βασίλεψε ο ήλιος, βράδιασε. Όλο 
αυτό το διάστηµα, το πουλάκι πετούσε από κλαδί σε 
κλαδί και κελαηδούσε ζωηρά για να κρατήσει ξύπνιο 
το αγοράκι, που µε δυσκολία κρατιόταν να µην 
κοιµηθεί.
Είχε νυχτώσει για τα καλά. Το αγοράκι κοίταζε 
στον ουρανό τα αστέρια και δείχνοντάς τα µε το 
δάχτυλο, έλεγε:
- Κοίτα πουλάκι, λες να έχουν µεταµορφωθεί κι αυτά;
Λες να ήταν άνθρωποι ή ζώα και γίνανε αστέρια; Για 
να µην τους ξεχάσουν ποτέ. Αυτό µπορεί να ζήτησαν 
από την καλή κακή νεράιδα. Για να τα βλέπουµε τις 
νύχτες και να τους θυµόµαστε. Κοίτα! Αυτά εκεί 
µοιάζουν µε δράκο. Κοίτα ένα λιοντάρι! Να ένας 
ταύρος! ∆ες αυτά· δε µοιάζουν µε αρκούδα; Να εκεί 
πυγολαµπίδες! Κι έδειχνε µακρινά αστέρια που 
τρεµοπαίζανε. Ποτέ µου δεν έχω ξαναδεί τόσα πολλά 
αστέρια στον ουρανό. Τι ωραία που θα ήταν πουλάκι, 
να πετάγαµε µαζί από το ένα στο άλλο! 
Το αγοράκι έµοιαζε µαγεµένο κι ευτυχισµένο. 
Το πουλάκι δε σταµατούσε λεπτό να κελαηδά ζωηρά 
και να πετά από κλαδί σε κλαδί. Άρχισε να κόβει τις πιο 
µικρές µαργαρίτες και τα πιο µικρά χρυσάνθεµα και 
να τα κρεµάει στο πιο ψηλό σηµείο του άσπρου 
κλουβιού στο σχήµα της καρδιάς. Κι έµοιαζαν µε 
αστέρια στον ουρανό. Και τότε το πουλάκι κατάλαβε 
πόσο υπέροχα θα ήταν να πετούν από αστέρι σε 
αστέρι µαζί µε το αγοράκι. Και το κελάηδηµά του 
έγινε ακόµα πιο ζωηρό. Το αγοράκι χαµήλωσε το 
κεφάλι και το κοίταξε. Είδε τον µικρό ουρανό του 
άσπρου κλουβιού στο σχήµα της καρδιάς γεµάτο 
άσπρα, κίτρινα και κόκκινα αστέρια και χαµογέλασε. 
Το πουλάκι, χαµηλά δίπλα στη λιµνούλα, κοίταζε 
συνέχεια τα αστέρια του και τραγουδούσε 
ευτυχισµένο.
 Στον ουρανό απλωνόταν το µωβ πέπλο της 
αυγής, όταν ακούστηκε η φωνή του βατράχου: 
- Βλέπω είστε ακόµα εδώ! Κουαξ! Πολύ χαίροµαι! Κι 
ακόµα περισσότερο που δεν παραβήκατε την 
απαγόρευση. Μετά απ’ αυτό, νοµίζω πως ήρθε η ώρα 
να συναντήσετε την καλή κακή νεράιδα. Ακολουθήστε 
µε παρακαλώ! 
Το αγοράκι πετάχτηκε όρθιο κι ακολούθησε τον 
βάτραχο, ενώ η καρδιά του χοροπηδούσε ασταµάτητα.
Όσο προχωρούσαν µέσα στη σπηλιά, τόσο πιο φωτεινή 
γινόταν αυτή αποκαλύπτοντας χιλιάδες σταλακτίτες 
και σταλαγµίτες. Μερικοί απ’ αυτούς είχαν σχήµατα 
που έµοιαζαν µε ζώα ή µε ανθρώπους σε διάφορες 
στάσεις. Στη µορφή τους, ήταν αποτυπωµένα όλα τα 
συναισθήµατα που µπορεί να νιώσει άνθρωπος ή ζώο.
Ο βάτραχος, χωρίς να χαµηλώσει καθόλου τον 
τόνο της φωνής του, βάδιζε µπροστά εξηγώντας στο 
αγοράκι πως αν η ιστορία του είναι πειστική, θα 
αποκαλυφτεί το πρόσωπο της καλής νεράιδας και θα 
πραγµατοποιήσει την επιθυµία του. Αν όχι, τότε θα 
αποκαλυφτεί το πρόσωπο της κακής νεράιδας και θα 
τον µεταµορφώσει σε ό,τι εκείνη θελήσει. Του είπε 
ακόµα πως αν το επιθυµούν, αν µετάνιωσαν, µπορούν 
να γυρίσουν πίσω.
Το αγοράκι τρόµαξε µόλις άκουσε αυτά τα 
λόγια, ενώ το πουλάκι φούσκωσε από την τροµάρα του 
κι αυτό, σαν να κρύωνε. Όµως δε σκέφτηκαν καθόλου 
να κάνουν πίσω.
Το φως γινόταν όλο και πιο δυνατό µέχρι που 
έφτασαν σε ένα σηµείο που φαινόταν να είναι το 
τέλος της σπηλιάς. Ψηλά, στον κάθετο τοίχο της, 
πρέπει να υπήρχε µια τρύπα. Μα κανείς δεν µπορούσε 
να κοιτάξει εκεί γιατί από κει έβγαινε το φως 
εκτυφλωτικό. Ακριβώς από κάτω, σ’ ένα υπερυψωµένο 
ίσιωµα της σπηλιάς, στεκόταν µια γυναίκα µε το 
πρόσωπο στραµµένο στο φως. Το αγοράκι µε 
τρεµάµενα πόδια και µισόκλειστα µάτια από την πολλή
λάµψη, έβλεπε την πλάτη της ενώ το πουλάκι, µην 
αντέχοντας τόσο φως και τόση αγωνία, χώθηκε στη 
φωλιά του. ∆εξιά της γυναίκας, στεκόταν ένα 
ολόλευκο κριάρι µε χρυσά κέρατα κι αριστερά της, 
ένας γκρίζος λύκος µε ασηµένιες αποχρώσεις στο 
γυαλιστερό τρίχωµά του. Και τα δυο ζώα κοιτούσαν 
κατάµατα το αγοράκι. Ο βάτραχος το πλησίασε και για
πρώτη φορά του µίλησε ψιθυριστά:
- Καλή τύχη, είπε κι έφυγε χοροπηδώντας.
Τότε ακούστηκε η φωνή της καλής κακής 
νεράιδας, αργή, βαθιά κι επιβλητική:
- Σε ακούω! 
Το αγοράκι πήρε βαθιά ανάσα κι άρχισε να 
διηγείται την ιστορία τους µε τρεµάµενη φωνή ενώ 
και τα πόδια του εξακολουθούσαν να τρέµουν. Όµως 
σιγά-σιγά καθώς ξετύλιγε το κουβάρι της αφήγησης, 
έπαιρνε λες δύναµη απ’ όσα είχαν περάσει κι έγινε η
φωνή του σταθερή και σίγουρη. Το πουλάκι βγήκε κι 
αυτό από τη φωλιά του και στάθηκε σ’ ένα ψηλό 
σηµείο της ελιάς.
Το αγοράκι έλεγε και ξανάλεγε µε κάθε 
λεπτοµέρεια όσα είχαν περάσει και σαν να τα 
ξαναζούσε, άλλοτε η φωνή του ακουγόταν λυπηµένη, 
άλλοτε θυµωµένη κι άλλοτε χαρούµενη. Ανάλογα και 
το πουλάκι, άλλοτε τιτίβιζε λυπηµένα, άλλοτε χτυπούσε 
τις φτερούγες του θυµωµένα κι άλλοτε κελαηδούσε 
χαρούµενα.
Σαν τελείωσε η εξιστόρηση, πέρασε κάµποση 
ώρα όπου επικρατούσε απόλυτη σιωπή. Η ώρα της 
µεγάλης απόφασης είχε έρθει. Όµως το αγοράκι δεν 
είχε πια αγωνία. Ούτε και το πουλάκι. Με µια παράξενη 
αγαλλίαση στην ψυχή τους, κοίταζε το ένα το άλλο. 
Είχαν κάνει την προσπάθειά τους και είχαν φτάσει ως
το τέλος µαζί.
Γύρισαν και κοίταξαν την καλή κακή νεράιδα 
την ώρα που γύριζε κι αυτή αργά το πρόσωπό της. 
Φάνηκε µια πανέµορφη γυναίκα µε κατάξανθα µαλλιά 
να χαµογελά. Το πρόσωπό της έλαµπε πιο πολύ κι από 
το φως που ερχόταν από πίσω της, όµως κοιτώντας το 
δε σε τύφλωνε, αλλά σε µαγνήτιζε, σε σαγήνευε.
Το αγοράκι και το πουλάκι κατάλαβαν πως ήταν 
το πρόσωπο της καλής νεράιδας και τότε 
χαµογέλασαν κι εκείνα. Η καλή νεράιδα, κατέβηκε 
τρία σκαλοπάτια, έκανε δυο βήµατα µπροστά και 
πλησίασε το αγοράκι. Αµέσως την ακολούθησαν το 
κριάρι και ο λύκος. 
- Ώστε θέλεις λοιπόν να σε µεταµορφώσω σε πουλάκι, 
είπε µε φωνή γλυκιά και τρυφερή που δεν έµοιαζε 
καθόλου µ’ αυτήν που είχαν ακούσει στην αρχή.
- Μάλιστα καλή νεράιδα, απάντησε το αγοράκι 
αποφασιστικά.
- Είσαι αποφασισµένος να απαρνηθείς την ανθρώπινη 
φύση σου; ξαναρώτησε η καλή νεράιδα.
- Μάλιστα καλή νεράιδα. Ό,τι κι αν δοκιµάσαµε δεν 
είχε αποτέλεσµα. Ίσως να είναι, σίγουρα είναι 
καλύτερα έτσι. 
- Ό,τι µας έκανε η φύση κι ό,τι µας έδωσε, είχε τους 
λόγους της να το κάνει και να το δώσει. Ας το 
σεβόµαστε! 
Το αγοράκι δεν πολυκατάλαβε τούτα τα λόγια κι 
έκανε κάτι να πει, µα η καλή νεράιδα συνέχισε:
- Κι αν εγώ µεταµορφώνω τους ανθρώπους και τα ζώα, 
δεν τους κάνω αυτό που θα ’θελαν να γίνουν µα αυτό 
που είναι πραγµατικά. 
- ∆ηλαδή; Εξακολουθούσε να απορεί το αγοράκι
- ∆ε σε µεταµορφώνω σε κάτι που ήδη είσαι. 
- Είµαι πουλί; ρώτησε έκπληκτο το αγοράκι κοιτάζοντας 
µε µια φευγαλέα µατιά τα χέρια και το σώµα του.
- Είσαι ελεύθερο σαν πουλί, απάντησε η καλή νεράιδα.
Το αγοράκι συνέχιζε να απορεί. Η καλή νεράιδα 
εξακολούθησε:
- Ένιωσες αγάπη για το πουλάκι. Φαντάσου πως η 
αληθινή αγάπη είναι ένα άσπρο κλουβί στο σχήµα της 
καρδιάς µε ένα πουλάκι µέσα, γεµάτο κλειδαριές 
αόρατες που πρέπει εσύ να ανακαλύψεις και να 
ξεκλειδώσεις. Και τα κατάφερες. Τις ξεκλείδωσες µίαµία. Φρόντισες το πουλάκι για να µην του λείψει τίποτα, 
του πρόσφερες τα πάντα, έδειξες κατανόηση µόλις το 
είδες λυπηµένο, αφοσιώθηκες σ’ αυτό, πόνεσες γι’ 
αυτό, έδειξες αυταπάρνηση στην πηγή της λησµονιάς, 
πείσµα και αποφασιστικότητα σαν σε έπιασε το 
λιοντάρι, ανιδιοτέλεια και περιφρόνηση για τα πλούτη 
του συλλέκτη, φρόνηση να καταλάβεις ποιος είναι ο 
πραγµατικός θησαυρός, συγχώρεση απέναντι στην 
πονηριά και τη µοχθηρία της αλεπούς. Όλες αυτές τις
κλειδαριές της αγάπης, κανένας τεχνίτης του κόσµου,
όσο άξιος κι αν είναι, δεν µπορεί να τις αντιληφθεί. 
Γιατί δεν είναι η αγάπη δηµιούργηµα του ανθρώπου µε
υπολογισµούς και πράξεις. Είναι δύναµη σκορπισµένη 
σε ολόκληρη τη φύση, στο νερό, στη γη, στ’ αστέρια,
παντού. Αρκεί να θες να τη νιώσεις. Και τότε, αν τη
συναντήσεις στο νερό, θα είναι µικρή σταγόνα και θα
ζητήσεις να την κάνεις ωκεανό για να µην εξατµιστεί. 
Αν τη συναντήσεις στη γη θα είναι ρόγα από σταφύλι 
και θα ζητήσεις να την κάνεις ατέλειωτους αµπελώνες
για να µη σταµατήσει να λιώνει για πάντα στο στόµα 
σου. Αν τη συναντήσεις στ’ αστέρια θα είναι 
πυγολαµπίδα και θα ζητήσεις να µπει στα όνειρα σου 
για να διώχνει µακριά τους εφιάλτες. Η καλή νεράιδα 
χαµογέλασε: «Και τότε αργά ή γρήγορα θα έρθεις σ’ 
εµένα».
- Και το κλουβί… το πουλάκι… ακόµα είναι στο κλουβί…
πώς θα ξεκλειδώσω… πού... ποιο είναι το κλειδί; 
- Εσύ το έχεις. 
- Εγώ; Ξέφυγε µια τσιριχτή φωνή του αγοριού. Εγώ; 
µα… πού;… πώς; 
- Καθώς περίµενες έξω από τη σπηλιά, παρά τα όσα 
πέρασες, είχες την υποµονή και τη σύνεση να 
αποφύγεις τον πειρασµό να περάσεις µόνος σου την 
είσοδο. Έδειξες σεβασµό στον βάτραχο που είναι ο 
φύλακας της σπηλιάς αντί να τον περιγελάσεις. Μα 
πάνω απ’ όλες, κατάφερες να ξεκλειδώσεις την πιο 
δύσκολη κλειδαριά. Πίστη και την πίστη τη γεννά µόνο 
η δύναµη της αγάπης. 
Το αγοράκι κόµπιασε, πάντα απορηµένο:
- Μου έµεινε λοιπόν ακόµα µία κλειδαριά; 
- Ακριβώς! απάντησε χαµογελαστά η καλή νεράιδα.
- Κι έχω εγώ το κλειδί της; 
- Ακριβώς… εσύ! χαµογέλασε ξανά η καλή νεράιδα.
- Μου είπες τις υπόλοιπες. Ποια είναι αυτή η κλειδαριά; 
- Η πιο απλή µα και η πιο σύνθετη. Η πιο καθηµερινή µα 
και η πιο κρυµµένη. Η πιο πολύτιµη. 
- Ποια είναι αυτή; ∆εν έχει όνοµα; είπε σχεδόν 
παρακαλεστά το αγοράκι.
- ∆εν έχει όνοµα. Έχει µονάχα ένα κόκκινο κλειδί που 
την ξεκλειδώνει. Και το έχεις εσύ όπως σου είπα. 
- Το έχω; Κι είναι κόκκινο; Μα δεν έχω κανένα κόκκινο 
κλειδί, είπε το αγοράκι κι ασυναίσθητα, έψαξε τις 
τσέπες του παντελονιού του. 
- Το έχεις, του είπε κουνώντας συγκαταβατικά το 
κεφάλι της η καλή νεράιδα: «και θα το βρεις!»
Η καλή νεράιδα χαµογέλασε στο αγοράκι για 
τελευταία φορά, σαν να το χαιρετούσε και γυρίζοντας
προς το φως, προχώρησε, ανέβηκε τα σκαλοπάτια και 
στάθηκε εκεί που την είχαν πρωτοσυναντήσει.
Το αγοράκι σκεφτικό, κρατώντας στην αγκαλιά 
του το άσπρο κλουβί στο σχήµα της καρδιάς µε το 
πουλάκι, κατευθύνθηκε προς την έξοδο της σπηλιάς. 
Εκεί συνάντησε τον βάτραχο, µα πριν προλάβει να του
µιλήσει, ο βάτραχος του ευχήθηκε χοροπηδώντας:
- Καλό δρόµο και καλή τύχη! Κουαξ! 
 Το αγοράκι αποκαµωµένο από τις σκέψεις και 
την αϋπνία, χώθηκε στο µικρό δάσος µε τους κέδρους 
και κάθισε κάτω από ένα δέντρο. Απόθεσε δίπλα του 
στο χώµα το άσπρο κλουβί στο σχήµα της καρδιάς και 
έγειρε το πρόσωπό του κοντά, κοιτώντας τρυφερά το 
πουλάκι. Αυτό ήρθε και πλησίασε στην άκρη του 
άσπρου κλουβιού στο σχήµα της καρδιάς κι έβγαλε 
έξω το ράµφος του σιγοτραγουδώντας έναν γλυκό 
σκοπό. Το αγοράκι ένιωσε έναν δυνατό πόνο στην 
καρδιά. Ένα δάκρυ κύλησε από τα µάτια του. Πλησίασε
και φίλησε το πουλάκι στο ράµφος του. Αµέσως το 
άσπρο κλουβί στο σχήµα της καρδιάς εξαφανίστηκε 
και το πουλάκι έµεινε στον αέρα σαστισµένο να 
κουνά τις φτερούγες του. Το αγοράκι πετάχτηκε όρθιο
µένοντας για λίγο µε ανοιχτό το στόµα. Σε λίγο 
άρχισε να χοροπηδά και να φωνάζει χαρούµενο µε 
όση δύναµη είχε µέσα του: 
- Τα καταφέραµε! Πουλάκι! Τα καταφέραµε! Μα ναι, 
ναι! Το κόκκινο κλειδί!... Το πουλάκι ανέβαινε ψηλά στον 
ουρανό κι από κει βουτούσε χαµηλά, χωνόταν µέσα 
στις φυλλωσιές των κέδρων, καθόταν πότε στους 
ώµους και πότε στο κεφάλι του αγοριού. Κι εκείνο το
έπαιρνε στις χούφτες του, του φιλούσε το κεφαλάκι 
και το άφηνε να πετάξει τεντώνοντας τα χέρια του 
στον αέρα. 
Πόσο γρήγορα κυλούν οι ώρες! Σαν το νερό στο 
ποτάµι! Κι ήρθε τ’ απόγεµα, βασίλεψε ο ήλιος, 
βράδιασε. Όλες αυτές τις ώρες το αγοράκι και το 
πουλάκι γεύονταν την ευτυχία τους κι απολάµβαναν 
την ελευθερία τους. Καµία αγωνία, καµία αµφιβολία, 
κανένας φόβος δεν τους βαραίνει την ψυχή και το 
σώµα. Το πουλάκι ήταν επιτέλους ελεύθερο και το 
αγοράκι ένιωθε κι αυτό ελεύθερο σαν πουλί. Τώρα πια
ξέρει πως η σκέψη του θα φτερουγίζει και θα 
συντροφεύει το πουλάκι όταν θα φεύγει τους κρύους 
χειµώνες σε µέρη µακρινά. Κι έτσι θα ’ναι συνέχεια 
µαζί... χαρούµενα κι ευτυχισµένα... χειµώνα καλοκαίρι... 
για πάντα…
 Νύχτωσε στο µικρό δάσος µε τους κέδρους. Το 
αγοράκι αποκαµωµένο κι ευτυχισµένο, αποκοιµήθηκε 
κάτω από ένα δέντρο. Ακριβώς από πάνω του µέσα σ’ 
ένα πυκνόφυλλο κλαδί, λούφαξε το πουλάκι 
αποκαµωµένο κι ευτυχισµένο κι αυτό. 
 Το αγοράκι έπεσε σε βαθύ ύπνο κι ονειρεύτηκε. 
Είδε το ίδιο όνειρο που είχε δει στο εργαστήρι του 
σιδερά που ήταν και κλειδαράς. Την πόρτα που έµοιαζε 
µε χοντρό εξώφυλλο παραµυθιού που την ξεκλείδωσε 
µ’ ένα κόκκινο κλειδί και µπαίνοντας µέσα, του φάνηκε 
πως βρισκόταν στην πρώτη σελίδα κάποιου βιβλίου. 
Ίσως και να ήταν το βιβλίο της ζωής του. Τι παράξενο! 
Το όνειρο συνεχιζόταν από κει ακριβώς που είχε 
σταµατήσει. Μόνο που δεν έγραφε «ΤΕΛΟΣ» και δεν 
καθόταν πάνω στη λέξη, αλλά ένα ξαφνικό αεράκι 
φύσηξε και γύρισε η σελίδα. Το αγοράκι µπήκε σε µια
µενεξεδιά σελίδα γεµάτη λουλούδια, µέλισσες και 
πεταλούδες. Εκεί το περίµενε το πουλάκι. Υποσχέθηκαν 
ο ένας στον άλλο πως καµία σελίδα δε θα τους 
χωρίσει ποτέ ξανά κι έτσι, µαζί, περάσανε πολλές 
σελίδες µέχρι που έφτασαν σε µια κατάλευκη. Το 
αγοράκι νόµιζε πως ήταν το τέλος. Κοίταξε κάτω και 
είδε µε µεγάλα κόκκινα κεφαλαία γράµµατα να 
γράφει: 
Και τότε κατάλαβε πως δεν είναι το τέλος γιατί η 
αγάπη δεν τελειώνει ποτέ. Κουρασµένα και τα δυο 
τους, κάθισαν να ξαποστάσουν πάνω στο Α το 
αγοράκι γιατί ήταν το όνοµα του και πάνω στο Π το 
πουλάκι γιατί ήταν το όνοµά του. Το πουλάκι τίναζε 
χαρούµενο τα φτερά και το αγοράκι κουνούσε τα 
πόδια που κρέµονταν στο περιθώριο. Ήταν και τα δυο 
ευτυχισµένα…

Της κίτρινης πριγκίπισσας, της άρεσαν οι πρίγκιπες που φορούσαν 
μπλουτζίν. Αγαπούσε τα φεγγάρια και απορούσε που οι άλλοι έβλεπαν μόνο 
ένα στον ουρανό. Εκείνη, τα βράδια συνήθιζε να πίνει ένα ποτήρι 
κατακόκκινο κρασί περπατώντας αργά, στους δρόμους της πολιτείας και να 
μετράει φεγγάρια, ενώ κάποιοι γύρω της μετρούσαν τα αστέρια. Δεν 
μπορούσε να καταλάβει πως γινόταν να μη βλέπει κανείς τόσα φεγγάρια 
στον ουρανό. Τι κρίμα... Μια νύχτα, καθώς περπατούσε αργά και κοιτούσε 
ψηλά, άκουσε μια σιγανή φωνή να ρωτάει: «11 είναι τα φεγγάρια σήμερα 
κοπελιά ή μήπως δέκα;». «Δέκα», του αποκρίθηκε εκείνη «το ένα είναι ο 
ανεμοδείκτης του πύργου». Η πριγκίπισσα ένιωσε τα πόδια της να χάνουν 
την επαφή με τη γη. Λίγο κρασί χύθηκε στο δρόμο. Πετούσε;
«Δε μου τα λες καλά γιαγιά», της είπε η πριγκίπισσα χωρίς όνομα.
«Γιατί παιδί μου;» 
«Αποκλείεται να έπινε κατακόκκινο κρασί η κίτρινη πριγκίπισσα. Εσύ δε μου 
έλεγες πως της άρεσε μόνο ότι είναι κίτρινο;»
«Εντάξει, εντάξει… Θα το πω πάλι… έπινε λοιπόν λεμονάδα»
«Μα δεν είναι κίτρινη η λεμονάδα!»
«Ναι, αλλά είναι κίτρινα τα λεμόνια».
«Καλά…»
«…έπινε λοιπόν λεμονάδα, περπατώντας αργά στους δρόμους της πόλης» 
συνέχισε η γιαγιά…
Τα ματάκια της πριγκίπισσας χωρίς όνομα άρχισαν να κλείνουν. Τώρα 
αυτή ήταν που πετούσε πάνω από ένα λιβάδι με κατακίτρινες μαργαρίτες…
«Σιγά μην άρεσαν στη κίτρινη πριγκίπισσα και οι κατακόκκινες 
παπαρούνες», ήταν η τελευταία της σκέψη… «Τρελάθηκε η γιαγιά!»
Αν όμως η πριγκίπισσα χωρίς όνομα κοιμήθηκε, το παραμύθι ήταν 
αδύνατον να σταματήσει. Κι ας σώπαινε πια η γιαγιά…
Το παραμύθι συνεχίζεται μόνο του! 
Η κίτρινη πριγκίπισσα συνέχισε λοιπόν να πετάει. Κι αυτή βεβαίως είχε 
όνομα. Την έλεγαν Χρυσάνθη. Κι αυτό το όνομα σιγοψιθύριζε πίσω της η 
φωνή καθώς η ίδια υψωνόταν πάνω από τον Κίτρινο Ποταμό και έβλεπε τις 
αγαπημένες της όχθες να απομακρύνονται.
Η φωνή συνέχιζε μονότονα «Χρυσάνθη», «Χρυσάνθη», «Χρυσάνθη»… Κι 
ήταν από πάνω ζαλισμένη: Τι το ήθελε το κρασί, αυτή που έπινε μόνο 
λεμονάδα; 
Μη βιαστείτε να δώσετε δίκιο στη γιαγιά: τίποτε κόκκινο δεν θα έπινε η 
Κίτρινη πριγκίπισσα. 
Καθώς αυτή πετάει, ας γυρίσουμε λίγο το χρόνο πίσω, εκείνη τη μέρα 
που περπατούσε στην αγορά. Είχε γεμίσει το καλάθι της με λεμόνια, 
μπανάνες, κίτρινα μήλα και καλαμπόκια, όταν ένα καινούργιο άρωμα έφτασε 
στα ρουθούνια της… «Αυτό είναι κάτι κίτρινο», είπε στη γυναίκα που τη 
συνόδευε.
Πραγματικά πλησίασε τον πάγκο του Κινέζου. Ο Κινέζος, ήταν ο 
αγαπημένος της. Πάντα κάτι καινούργιο και λαχταριστό είχε ανάμεσα στα 
εμπορεύματά του…
Αυτή η μυρωδιά έβγαινε από ένα μόλις ανοιγμένο μπουκάλι.
«Τι είναι αυτό;» τον ρώτησε
«Huangjiu, πριγκίπισσα. Το κίτρινο κρασί. Το φτιάχνουν στην πατρίδα μου 
από ρύζι, κεχρί και σιτάρι. Το πίνουμε ζεστό ή κρύο, βάζουμε και στο φαγητό. 
Εμένα μου θυμίζει τα λιβάδια της πατρίδας μου το καλοκαίρι…» 
Δεν ήθελε και πολλά για να αγοράσει μερικά μπουκάλια για το παλάτι η 
Κίτρινη πριγκίπισσα.
Δοκίμαζε λίγο-λίγο τα βράδια μετρώντας τα φεγγάρια. Άρχισε να νιώθει 
παράξενα μετά από λίγες μέρες. Κάτι σαν πυρετό του ταξιδιού. Αλλά κανένα 
ταξίδι δεν προβλεπόταν πριν το τέλος της Άνοιξης…
…Και να που τώρα πετάει με άγνωστο προορισμό. Ευτυχώς το κίτρινο 
κρασί την κρατά ζεστή και θαρραλέα…
Όμως θέλει πολύ κουράγιο για να μείνεις ψύχραιμος όταν το φόρεμά σου 
γίνεται ξαφνικά από κατακίτρινο κατακόκκινο κι όταν βλέπεις έναν πράσινο 
δράκο να σε πλησιάζει και καταλαβαίνεις ότι αυτός ήταν που ψιθύριζε τόση 
ώρα το όνομά σου!
Ένας ουρανός γεμάτος …κρόκους! 
…Ο Δράκος χάθηκε λες και είχε τελειώσει η αποστολή του. Μαζί του έφυγε 
και ο ψίθυρος. Η Χρυσάνθη, η Κίτρινη Πριγκίπισσα, κατέβαινε αργά-αργά 
προς τη γη. Κάτω της απλωνόταν μια απέραντη γαλάζια θάλασσα. Στη μέση 
της, σαν λαμπερά σκουλαρικάκια σε αφαλό, δυο κιτρινοπράσινες πινελιές: δυο 
νησιά που σχεδόν αγγίζονταν. Το ρεύμα του αέρα την έσπρωχνε σίγουρα 
προς τα εκεί. Κάθε φόβος είχε εξαφανιστεί. 
Μπόρεσε επιτέλους να χαλαρώσει και να κοιτάξει γύρω της. Τι τεράστια 
έκπληξη: πρώτα είδε μια σειρά από χάρτινα καραβάκια να πλέουν στον 
ουρανό. Χάνονταν πίσω από μια τεράστια ομελέτα φτιαγμένη από κρόκους 
αυγών. Αυγά μάτια παντού τριγύρω της. Η μυρωδιά τους της έσπαγε τη 
μύτη. Αχ αυτή η χρυσαφένια γεύση! Δεν μπορούσε να ξεκινήσει τη μέρα 
της αν δε βουτούσε ένα κομμάτι ψωμί σε έναν κρόκο. Και κάθε απόγευμα 
έτρωγε, γυρνώντας από το σχολείο ένα αυγό χτυπητό με ζάχαρη… Μάλλον 
πεινούσε πολύ! Άπλωσε το χέρι της και έπιασε ένα αυγό μάτι.
«Αχ να είχα και λίγο ψωμάκι» σκέφτηκε και ευθύς ένα μικρό καλαμποκόψωμο 
εμφανίστηκε στο ελεύθερο χέρι της.
Άρχισε να τρώει με όλη της την άνεση λες και βρισκόταν στο κίτρινο 
σαλονάκι της.
Στη θάλασσα είδε κάτι κόκκινα καραβάκια σαν παιχνίδια. Αντί για καπνό 
έβγαζαν από τις καπνοδόχους τους μικρές καρδούλες.
Ξαφνικά, σαν δελφίνι πετάχτηκε μια γοργόνα μέσα από τη θάλασσα και 
άρπαξε μια καρδούλα που την πήρε μαζί της. Μυρωδιά φράουλας απλώθηκε. 
Για κάποιο λόγο ήταν σίγουρη πως οι κόκκινες καρδούλες των πλοίων θα 
είχαν μια φραουλένια γεύση. Ήταν το μόνο κόκκινο φαγητό που μπορούσε να 
ανεχτεί και που, κρυφά απ’ όλους, ομολογούσε πως της άρεσε.
Ούτε καρπούζι, ούτε κεράσια, ούτε ντομάτες, ούτε κόκκινα σταφύλια, ούτε 
πιπεριές, ούτε κόκκινα μήλα, ούτε ρόδια, ούτε παντζάρια μπορούσε να 
φάει….
Μετά από λίγο η Κίτρινη Πριγκίπισσα προσγειώθηκε απαλά-απαλά στο 
μεγαλύτερο από τα δυο νησιά. Μια τεράστια παραλία με χρυσαφένια άμμο 
απλωνόταν μπροστά της. Στη μια της άκρη κυλούσε ένα ποταμάκι. Γύρω του 
κατάφορτες μπανανιές. «Μετά το αυγό μάτι, μια μπανάνα είναι ό,τι πρέπει» 
σκέφτηκε. Πήγε στις μπανανιές, έκοψε ένα τσαμπί και κάθισε στην άμμο. 
Δεν είχε φάει πιο νόστιμες και αρωματικές. Και ήταν σαν αφρός. Μπορούσες 
να φας όσες ήθελες… Και αυτό ακριβώς έκανε. Μετά πήγε ως το ποταμάκι, 
έσκυψε και ήπιε μπόλικο νερό. Ούτε κατάλαβε πως την πήρε ο ύπνος… Λες 
και κάπου ήταν η μαμά της και κουνούσε από απάνω ένα απαλό κίτρινο 
σεντόνι, μέχρι να κλείσουν τα μάτια της.
Η Πριγκίπισσα χωρίς όνομα ξυπνά και η γιαγιά της συνεχίζει το παραμύθι…
Η Πριγκίπισσα χωρίς όνομα είδε στον ύπνο της τον Κινέζο. Χαμογελούσε 
και φορούσε ένα κόκκινο πουκάμισο…
…Όμως και η Χρυσάνθη, η Κίτρινη Πριγκίπισσα, είδε τον Κινέζο κάτω από 
τη λεμονιά και ένα άρωμα νοσταλγίας άρχισε να απλώνεται στον ύπνο της. 
Μύριζε λεμονανθό, καλαμπόκι, κίτρινο μήλο και τηγανητή μπανάνα… Και 
βέβαια Huangjiu -κίτρινο κρασί με μυρωδιά καλοκαιρινού χωραφιού το 
σούρουπο. Λίγο πριν το Θερισμό.
Ξύπνησε με τα ματάκια της λίγο πρησμένα. Η γιαγιά, σαν να την 
περίμενε, της είχε ετοιμάσει μια παγωμένη βυσσινάδα.
«Γιαγιά, είδα τη συνέχεια του παραμυθιού. Είδα ακόμη και τον Κινέζο στο 
όνειρό μου…»
«Α ναι;» είπε κάπως αφηρημένα η γιαγιά, λες και είναι συνηθισμένο να 
συνεχίζεται ένα παραμύθι στον ύπνο σου και να ονειρεύεσαι Κινέζους μέσα 
στο μεσημέρι…
Κι εκείνη είδε τον Κινέζο, μόνο που της μίλησε, συμπλήρωσε η γιαγιά. 
«Εσένα σου είπε τίποτα;»
«Όχι, μόνο χαμογελούσε».
«Χμ! Μάλλον θέλει να σου πω εγώ τη συνέχεια της ιστορίας. Νιώθει πολύ 
περήφανος για το ρόλο του ξέρεις!» 
Και η γιαγιά, συνέχισε, λες και είχε δει τι ακριβώς ονειρεύτηκε η εγγονή της:
Λοιπόν, ναι η Χρυσάνθη είδε τον Κινέζο στον ύπνο της και της είπε κάτι 
παράξενο:
«Ο Πρίγκιπας του Λεμονοδάσους έρχεται ανάμεσα σε κίτρινα δελφίνια. Σε 
αγαπά βαθιά, μα πρέπει να προσέξεις». 
Η Κίτρινη Πριγκίπισσα άνοιξε τα μάτια της κάτω από έναν εκτυφλωτικό 
ήλιο. Το στόμα της είχε ξεραθεί. Ήπιε νερό από το ποταμάκι και μετά μπήκε 
μέσα με τα ρούχα. 
Η κούραση έφυγε από πάνω της… Περπάτησε στην ακροθαλασσιά προς 
την άλλη μεριά της παραλίας. Είχε αρχίσει να βαριέται μόνη της. Κι ένιωθε 
λίγο ανήσυχη καθώς ο ήλιος πήρε να γέρνει. Καλό το νησί, καλές και οι 
μπανάνες του, καλά και τα παραμυθένια ταξίδια πάνω σε δράκους, μα που 
είναι οι φίλες της, τ’ αδέρφια της, ο μπαμπάς, η μαμά της; Πού είναι η 
παραμάνα, η γιαγιά, ο παππούς;
Όσο προχωρούσε, το άρωμα λεμονανθού γινόταν αβάσταχτο. Ένα δάκρυ 
άρχισε να κυλά στο μάγουλό της… Έφτασε στην άκρη της παραλίας. Από 
εδώ λες και μπορούσε ν’ αγγίξει το απέναντι νησί. Στο σούρουπο έφεγγαν 
κατάλευκα τα άνθη από τις λεμονιές. Από το Λεμονοδάσος!
Σκοτείνιασε για τα καλά. Και τότε ο ουρανός γέμισε με κατακίτρινα 
μισοφέγγαρα και κόκκινα αστέρια. Μαγεμένη κοιτούσε τον απέραντο ουρανό 
ξεχνώντας κάθε λύπη. Ξεχνώντας τα πάντα. Σαν να ήταν η ίδια αεράκι που 
απλώνεται γλυκά στη γη. 
Παραλίγο να μη τον άκουγε, αν δεν ήταν οι φωνές των δελφινιών, που 
έμοιαζαν με παιδικά γέλια στο κύμα. Ερχόταν με την κίτρινη βάρκα του 
παίζοντας με τα δελφίνια που πηδούσαν χαρούμενα εκεί που άπλωνε τα 
χέρια του. Φαινόταν να μη την έχει δει, καθώς της είχε γυρισμένη την 
πλάτη.
Ένιωσε τρελή ανυπομονησία καθώς είδε της σημαία με τα ζωγραφιστά 
λεμόνια και θυμήθηκε τα λόγια του Κινέζου. Λες να ήταν ο Πρίγκιπας του 
Λεμονοδάσους, αυτός που ερχόταν μέσα στη φεγγαροπλουμιστή νύχτα, 
παίζοντας με τα δελφίνια; Πήρε μια βαθιά ανάσα για να δώσει κουράγιο στον 
εαυτό της. Και τότε εκείνος γύρισε και την κοίταξε…
Πρώτη συνάντηση 
…Τα δελφίνια εξαφανίστηκαν. Κι εκείνος κοίταζε χωρίς να τη βλέπει, λες και 
ήταν αόρατη. Ένας παράξενος ήχος σαν δυνατό σύρσιμο την έκανε να 
γυρίσει το κεφάλι της προς τα πίσω. Μέσα από το πράσινο χορτάρι 
ξεφύτρωναν λεμονιές γεμάτες με τους κατακίτρινους καρπούς τους. Δεν 
σταματούσαν να μεγαλώνουν παρά μόνο σαν έφταναν στο ύψος ενός 
ανθρώπου.
Μέχρι να ξανακοιτάξει στη θάλασσα ο «Πρίγκιπας του Λεμονοδάσους» -
όπως ήδη τον έλεγε μέσα στο μυαλό της- περνούσε με ταχύτητα από 
μπροστά της, μέσα στην κίτρινη βάρκα του. Στα χέρια του κρατούσε ένα 
βιβλίο, και έμοιαζε να κρατάει τον κόσμο όλο. Τόσο προσηλωμένος ήταν!
Ξαφνικά και εντελώς αναπάντεχα -αν αυτό δεν είναι πλεονασμός-
(«Γιαγιά τι είναι πλεονασμός;» / «Μια υπερβολή», είπε η γιαγιά, «αλλά μη 
με διακόπτεις») έκλεισε το βιβλίο με θόρυβο και η ματιά του έπεσε πάνω της 
με έκπληξη. Γύρισε τη βάρκα προς την ακτή. Μόλις πλησίασε, πήδησε έξω 
και την τράβηξε στην άμμο…
«Σε περίμενα», της είπε απλά κι εκείνη ένιωσε την καρδιά της να 
ανεβοκατεβαίνει από τον ουρανό στο βυθό της θάλασσας και πάλι πίσω. Τα 
μάγουλά της βάφτηκαν κόκκινα και καίγονταν καθώς εκείνος την πλησίαζε 
και, σαν γνήσιος Πρίγκιπας, της έδωσε ένα χειροφίλημα…
«Νομίζω πως ήρθε η ώρα να με γνωρίσεις», της είπε. «Εγώ σε ξέρω χρόνια 
τώρα. Μου μίλησε για πρώτη φορά για σένα ο Κινέζος, όταν ήρθε στη χώρα 
σου με τον πατέρα του για να πουλήσουν τα λεμόνια, τα καλαμπόκια, το 
σιτάρι, το κρασί και τους χαρταετούς τους. Ήσασταν κι οι δυο μικροί. Εσύ 
έκλαιγες γιατί δεν σε άφηναν να φορέσεις το κίτρινο φουστάνι που τόσο σου 
άρεσε. Όσο κι αν προσπαθούσε ο αδερφός σου, ο Πρίγκιπας Ακύλας, ότι κι αν 
έκανε ο καλύτερος σου φίλος ο μικρός Αίσονας, εσύ ήσουνα απαρηγόρητη.
Τότε ο μικρός Κινέζος παρακάλεσε τον πατέρα του να σου δείξουν τους 
χαρταετούς, τα μαγικά λουλούδια-παγωτά, το παγωτόδεντρο και το 
φεγγαρόδεντρο… Μου είπε πως άνοιξαν τα ματάκια σου, πως τα δάκρυα 
χάθηκαν και το χαμόγελο άνθισε και πάλι. 
Πιαστήκατε όλοι χέρι-χέρι και αρχίσατε το χορό και το τραγούδι. Όπως τον 
άκουσα να μιλάει για σένα, σε είχα ήδη αγαπήσει. Κι όταν μου έδειξε μια 
εικόνα σου φυλακισμένη σε ένα από τα μικρά φεγγαράκια του μαγικού 
δέντρου, αποφάσισα ότι όταν θα ερχόταν η κατάλληλη στιγμή, θα σου 
ζητούσα να γίνεις γυναίκα μου!
Μου το ορκίστηκε… Κι έτσι τώρα, χάρη στο κίτρινο κρασί και τον πιστό 
του Δράκο, βρίσκεσαι εδώ στο Βασίλειο των Δύο Νήσων. Το Πριγκιπάτο του 
Λεμονοδάσους και την Κομητεία της Μπανανιάς».
Της εξήγησε πως οι λεμονιές που φύτρωσαν ξαφνικά ήταν απαραίτητες 
για να μπορέσει να έρθει ο ίδιος στο νησί της Μπανανιάς όπου βρίσκονταν 
τώρα. Της εξήγησε πως του ήταν αδύνατον να ζήσει χωρίς να αναπνέει το 
άρωμα του φρέσκου λεμονιού ή του λεμονανθού.
«Είναι για μένα ότι το οξυγόνο για άλλους ανθρώπους. Δεν θα μπορούσα να 
ζήσω περισσότερο από λίγα λεπτά χωρίς τις λεμονιές μου… Γι’ αυτό δεν 
ήρθα εγώ ο ίδιος στο Βασίλειό σας να ζητήσω επίσημα το χέρι σου από τους 
γονείς σου.
Έπρεπε αν έρθεις εδώ, να γνωριστούμε και να αποφασίσεις ελεύθερα τι 
θέλεις να κάνεις. Ό,τι κι αν αποφασίσεις, θα το σεβαστώ. Αν μου ζητήσεις να 
φύγεις αυτή τη στιγμή, θα σε αφήσω, όσο κι αν μου ραγίζει την καρδιά…
Πρέπει να ξέρεις πάντως πως, αν γίνεις γυναίκα μου, θα πρέπει να 
ζήσουμε για πάντα εδώ…»
Η Πριγκίπισσα Χρυσάνθη είχε χάσει τα λόγια της. Εκείνος το κατάλαβε, 
σώπασε και την κάλεσε να καθίσουν λίγο ήσυχα στην αμμουδιά. Της έδωσε 
να πιει από ένα παγούρι παγωμένη φρέσκια λεμονάδα. Φυσούσε ένα απαλό 
αεράκι που τους ανακάτευε τα μαλλιά. Ανάσαινε κι εκείνη με απόλαυση…
Οι πρώτες μέρες 
…Προχωρημένη νύχτα έφυγε ο Πρίγκιπας από το νησί. Της είπε πως αν και 
την αφήνει μόνη της δεν έχει τίποτε να φοβηθεί. Οι ακοίμητοι φρουροί της 
αδερφής του, της Κόμισσας της Μπανανιάς, την προσέχουν χωρίς να τους 
βλέπει. Η αδερφή του τώρα έλειπε σε μακρινό ταξίδι, αλλά είναι σίγουρος πως 
σαν γυρνούσε θα γίνονταν καλές φίλες.
Την πήγε σε ένα πανέμορφο καλύβι σκεπασμένο με φύλλα μπανανιάς. 
Της έδειξε την κίτρινη αιώρα όπου θα κοιμόταν.
Πάνω σε ένα τραπέζι ήταν απλωμένες οι πιο νόστιμες και κίτρινες 
λιχουδιές που μπορούσε να φανταστεί κανείς…
…Έτσι κυλούσαν ήρεμα οι μέρες… Εκείνος διάβαζε τα βιβλία της θάλασσας. 
Τα βιβλία όταν άνοιγαν έφτιαχναν φουρτούνες. Όποιος όμως τα διάβαζε ήταν 
ήρεμος και ούτε που πρόσεχε τις φουρτούνες, ούτε που ποτέ τον ενοχλούσαν. 
Η κίτρινη πριγκίπισσα ξεκουραζόταν στο νέο Λεμονοδάσος που είχε γεννηθεί 
τη μέρα της άφιξής της στο νησί. Δυο καναρίνια της κρατούσαν ένα 
θαλασσοβιβλίο...
Η αρρώστια της νοσταλγίας 
Στον ύπνο της η Χρυσάνθη είδε τη γιαγιά της. Φύσηξε τρεις φορές και 
τη σκέπασε με ένα κίτρινο σεντόνι. Είχε ξαναγίνει μικρή…
Άκουγε ακόμη στα αυτιά της τα λόγια από ένα βιβλίο:
«Τα βότσαλα… δείχνουν πως κάποια πράγματα μπορούν να είναι τέλεια σ’ 
αυτό τον κόσμο. Το καθένα απ’ αυτά έχει τη δική του ομορφιά, τη δική του 
χάρη. Έχουν τη δική τους γλώσσα. Κάτι θέλουν να μας πουν…
…Η ομορφιά που έχουν τα βότσαλα στηρίζεται στο γεγονός ότι δεν σε 
δεσμεύουν, δεν χρειάζεται να δεθείς μαζί τους…
…Στέκονται ατάραχα στις ακροθαλασσιές. Σ’ όλα τα μέρη της γης 
υπάρχουν απίστευτης ομορφιάς βότσαλα και κοχύλια που σε περιμένουν. 
Ελπίζουν πως μια μέρα θα τα βρεις. Ελπίζουν και περιμένουν…»
 Περιχάν Μαγκντέν, Η ανάσα τους πίσω μας, Μελάνι, μετάφραση Ιω Τσόκωνα
Ξύπνησε… Τι ήθελε να της πει η γιαγιά; Είναι ο Πρίγκιπάς της ένα 
βότσαλο; Ή μήπως κάποιος που θέλει να την κρατήσει κοντά του, να τη δέσει 
πάνω του; Περπάτησε μέχρι το καινούργιο μικρό λιμανάκι στη λίμνη της 
λεμονάδας. Όλα της φαίνονταν τώρα κάπως υπερβολικά. Πιο απλή τη 
φανταζόταν την αγάπη: σαν βότσαλο! Σαν ένα αυτάκι της Αφροδίτης 
πιασμένο από ένα κομμάτι πετονιάς…
Στις όχθες της λίμνης κάθισε και έκλαψε. Τα αλμυρά της δάκρυα 
θόλωναν το γλυκόπιοτο νερό με τις μικρές φέτες λεμονιού που κολυμπούσαν 
στην επιφάνειά του. Την έπνιγε τώρα αυτό το άρωμα που την έκανε να 
φαντάζεται ακόμη και το φεγγάρι σαν ένα μεγάλο λεμόνι κομμένο στη 
μέση…
Θυμήθηκε πιο ευτυχισμένες μέρες. Με πολλά όμορφα βιβλία που της 
χάριζε ο Πρίγκιπας με τα κίτρινα πουλιά που έπλεκαν πλεξούδες στα μαλλιά 
της, με τις λεμονιές να γεννάνε στα κλαδιά τους παραμύθια που της τα 
διάβαζε τις νύχτες δίπλα στη φωτιά ο Πρίγκιπας με τη μελωδική φωνή του, 
δίπλα στη φωτιά, κάτω από τον μαγεμένο ουρανό με τα πολλά φεγγάρια…
Ένα βράδυ απογειώθηκαν στ’ αλήθεια και βρέθηκαν να κάθονται πλάτηπλάτη σε ένα χρυσοκίτρινο μισοφέγγαρο. Ήταν εκείνη τη νύχτα που της είπε 
για το παραμύθι της Πούλιας και του Αυγερινού. 
Ήταν λέει δυο παιδιά: η Πούλια και ο Αυγερινός. Και ζούσαν σε δυο 
γειτονικά αστέρια. Το αστέρι της Πούλιας ήταν καθαρό και λαμπερό όσο 
κανένα. Του Αυγερινού ό,τι πιο βρόμικο μπορείτε να βάλετε στο νου σας. 
Πεταμένα ρούχα και φαγητά, σκόνη παντού, ξερά, απότιστα φυτά… Μια 
θλίψη. Στο τέλος το αστέρι φαινόταν να έχει χαθεί από τον ουρανό.
Η Βασίλισσα των Αστεριών, κάλεσε τότε τις Νεράιδες και τις ρώτησε τι 
είχε συμβεί. Στην αρχή της έκρυβαν την αλήθεια -βλέπετε αγαπούσαν πολύ 
τον Αυγερινό που μπορεί να βαριόταν να καθαρίσει, αλλά είχε χρυσή 
καρδιά… Αναγκάστηκαν να της τα πουν όλα και τότε Εκείνη πήρε το Άρμα 
της με τα έξι χρυσά άλογα και πήγε στο αστέρι. Ο Αυγερινός τα ‘χασε όταν 
την είδε. Αυτή χωρίς πολλά-πολλά του είπε πως αν σε μια εβδομάδα το 
αστέρι του δεν είχε γίνει το πιο λαμπερό, θα τον έδιωχνε από τον ουρανό…
Όταν έφυγε ο Αυγερινός βυθίστηκε στην απελπισία. Η Πούλια, που τα είχε 
δει όλα από το αστεράκι της, αποφάσισε να τον βοηθήσει. Τον φώναξε και 
του το είπε. Ο Αυγερινός αναθάρρησε. Η νοικοκυροσύνη της Πούλιας ήταν 
φανερή και γνωστή σε όλο το Βασίλειο των Αστεριών. Του έβαλε όμως έναν 
όρο. Θα άρχιζε μόνος του να καθαρίζει το αστέρι του. Μόνο αν έδειχνε πως 
πραγματικά ήθελε να το κάνει όμορφο θα τον βοηθούσε. «Μη σκεφτείς πως 
θα το καθαρίσω εγώ για σένα. Ακόμη κι αν ήθελα η Βασίλισσα θα το 
καταλάβαινε».
Έτσι έγινε και ο Αυγερινός στρώθηκε στη δουλειά. Από τη δεύτερη μέρα 
τον βοηθούσε και η Πούλια. Σε μια εβδομάδα το αστέρι άστραφτε στον 
ουρανό όπως ποτέ άλλοτε… Η Βασίλισσα δεν άργησε να φτάσει με το άρμα 
της. Είχε ήδη ένα τεράστιο χαμόγελο που πλάταινε ακόμη περισσότερο 
καθώς περπατούσε στους φροντισμένους κήπους του Αυγερινού. Έκοψε λίγα 
Δειλινά και τα μύριζε…
«Θέλω να σου χαρίσω κάτι», είπε. «Τι θέλεις;»
Ο Αυγερινός κοκκίνισε και λέξη δεν έβγαινε από το στόμα του.
«Τι έπαθες; Έχασες τη μιλιά σου;»
«Θέλω… θέλω…»
«Ναι;»
«…την Πούλια για γυναίκα μου!»
Η Βασίλισσα γέλασε. «Αυτό δεν είναι ένα δώρο που μπορώ να σου κάνω 
εγώ. Πρέπει να το θέλει εκείνη… Πούλια;»
«…»
«Τι έχεις να πεις; Άκουσες τι είπε ο Αυγερινός; Θέλεις εσύ να γίνεις γυναίκα 
του;»
«…ναι», είπε δειλά η Πούλια και ίσα που ακούστηκε. Αυτό όμως αρκούσε για 
να λάμψει ο Αυγερινός περισσότερο και από το αστέρι του.
Έγιναν οι γάμοι σε λίγο καιρό και το δώρο της Βασίλισσας ήταν να ενώσει 
τα αστέρια τους. Έτσι δημιουργήθηκε το πιο λαμπερό αστέρι στον ουρανό. 
Βγαίνει πρώτο το σούρουπο να μας προετοιμάσει για τη νύχτα που έρχεται…
Το πρωί είναι το τελευταίο που μένει για να μας κάνει συντροφιά όταν 
ξυπνάμε. Το βράδυ το λέμε Πούλια και το πρωί Αυγερινό… Όσοι αγαπούν το 
λένε Αφροδίτη!

Ήταν η πιο όμορφη νύχτα που είχε ζήσει η Χρυσάνθη στο νησί. Το άλλο 
πρωί είχε βρει ένα αυτάκι της Αφροδίτης και το καρφίτσωσε στα μαλλιά 
της…
Όμως τώρα είχε πάθει αυτή την αρρώστια της νοσταλγίας και όλα της 
φαίνονταν άνοστα. Με μια ξαφνική κακία έβγαλε το αυτάκι από τα μαλλιά της 
και το πέταξε στη Λίμνη της Λεμονάδας…
Μετά γύρισε την πλάτη της και απομακρύνθηκε. Έτσι δεν είδε ότι 
κάποιος εμφανίστηκε πίσω από τις λεμονιές, όταν σιγουρεύτηκε ότι είχε 
φύγει… Ήταν ο Κινέζος! Θλιμμένος από τα δάκρυα της Πριγκίπισσας βούτηξε 
στη λίμνη. Βουτούσε ξανά και ξανά μέχρι που βρήκε αυτό που ζητούσε. Δεν 
ήταν άλλο από το αυτάκι της Αφροδίτης που πέταξε μέσα στο θυμό της η 
Πριγκίπισσα. Κάπως ανακουφισμένος ο Κινέζος, εξαφανίστηκε αθόρυβα 
κρατώντας το στα χέρια του σαν πολύτιμο φυλακτό…
…Με το φεγγάρι στα μαλλιά… 
Ο Πρίγκιπας έβλεπε τη θλίψη της και σπάραζε η καρδιά του… Την ήθελε 
κοντά του, όμως δεν ήξερε τι να κάνει. Δεν μπορούσε να ζήσει μακριά από 
το Νησί και τις λεμονιές του. Δεν μπορούσε και να φανταστεί τη ζωή του 
χωρίς τη Χρυσάνθη. 
Το καταλάβαινε πως νοσταλγούσε την πατρίδα της, τους δικούς της. Θα 
μπορούσε να τη βοηθήσει και όπως ήρθε, έτσι μέσα σε μια νύχτα να πάει 
πίσω στη μακρινή της χώρα. Φοβόταν όμως πως δεν θα γύριζε ποτέ πίσω…
Μια βραδιά με Πανσέληνο κατάφερε να κατεβάσει για χάρη της το 
φεγγάρι από τον Ουρανό. Κράτησε μια μοσχοβολιστή μακριά πλεξούδα της 
στα χέρια του και με μια χρυσή αλυσιδίτσα κατάφερε να της φορέσει στα 
μαλλιά το χρυσό στεφάνι του φεγγαριού…
Εκείνη απορροφημένη από το βιβλίο που της είχε δώσει εκείνο το 
απόγευμα, το Λεμονοδάσος, χαμένη στις περιπέτειες μιας δύσκολης αγάπης, 
αλλά και στη μορφή της ηρωίδας του βιβλίου με το παράξενο όνομα Βίργκω, 
δεν είχε καταλάβει τίποτε μέχρι που ένιωσε τη λάμψη να πέφτει στις λέξεις.
Σήκωσε τα μάτια της και είδε τα μάτια του Πρίγκιπα φωτισμένα από το 
φεγγάρι. Δεν ήθελε να βρίσκεται πουθενά αλλού. Φόβος, πίκρα, θλίψη, 
νοσταλγία έφυγαν σαν ελαφρόπετρες σε γαλανό νερό…
Βρέθηκε σε εκείνη τη μαγική στιγμή που είχε διαβάσει κάπου: παρελθόν, 
παρόν και μέλλον διασταυρώνονται μέχρι που φτιάχνουν ένα φωτεινό σώμα, 
μια ηλιακτίδα, μια γραμμή από φως που πέφτει σε ένα μόνο σημείο της γης 
για μια και μοναδική στιγμή. Η ακτίδα αυτή είχε πέσει τώρα πάνω τους…
…Της έλεγε τραγούδια για το φεγγάρι:
Μαργαριταρένια μου, φεγγαρολουσμένη
Χάρτινο το φεγγαράκι
Πάμε μια βόλτα στο φεγγάρι
Θα πιω απόψε το φεγγάρι
Το φεγγάρι είναι κόκκινο
Με τα φεγγάρια χάνομαι
…Νύχτα ασημένια κι η κάθε μου η έννοια σ’ απόχη μεταξένια από ξανθά 
μαλλιά. Γλυκοχαράζει…
…Τραγούδια μέχρι την αυγή… Αγκαλιασμένοι με τη θάλασσα να βρέχει τα 
πόδια τους. Με το αβάσταχτο άρωμα των λεμονανθών να τους σκεπάζει. 
Αποκοιμήθηκαν…
Τα όνειρά τους ήταν τρυφερά. Εκείνος την είδε μικρή, όπως δεν την είχε 
γνωρίσει ποτέ παρά μόνο από τις περιγραφές του Κινέζου. Ένα κίτρινο 
περιστέρι ακουμπούσε απαλά στο χέρι της και ένα άλλο της έφερνε ένα 
αστέρι να δέσει στο λαιμό της. Ένα κίτρινο μισοφέγγαρο της γελούσε από 
τον ουρανό…
Η Χρυσάνθη είδε τους δυο τους πάνω σε ένα σύννεφο φτιαγμένο από 
νότες και μουσική σαν απαλό πουπουλένιο μαξιλάρι… Ήταν κι οι δυο μικρά 
παιδιά. Η Χρυσάνθη είχε απλώσει στους δυο πύργους του παλατιού τα ρούχα 
της και φορούσε κόκκινη μπλούζα και πράσινη φούστα. Ρούχα από ένα 
παραμύθι για φράουλες και φραουλόπουλα… Ρούχα που θα την έκαναν να 
κλάψει, αλλά στο όνειρό της δεν την ένοιαζε… Δίπλα στα ρούχα της έσταζε 
υγρό ένα μπλουτζίν του Πρίγκιπα και πιο κει ένα κίτρινο μισοφέγγαρο. Τα 
νερά από τα απλωμένα ρούχα και το φεγγάρι πότιζαν μερικές γλάστρες. 
Σύντομα ξεφύτρωσαν πολύχρωμα λουλούδια που άρχισαν να ανεβαίνουν στον 
ουρανό….
…Πίσω από τις μπανανιές ξεπρόβαλε το μελαγχολικό πρόσωπο του 
Κινέζου… Μόλις είδε τα πλατιά χαμόγελα των δυο κοιμισμένων φίλων του, η 
μελαγχολία έσβησε από το πρόσωπό του, λες και φάνηκε μέσα σε μια βαριά 
συννεφιασμένη μέρα ο πιο λαμπερός ήλιος…
Έπιασε απαλά με τα δάχτυλά του το αυτάκι της Αφροδίτης που είχε 
κρεμάσει στο λαιμό του με μια πετονιά, το φύσηξε απαλά κι ύστερα το 
φίλησε σαν φυλακτό. Πριν το εξαφανίσει κάτω από το λευκό του πουκάμισο, 
το φίλντισι από το κοχύλι έλαμψε από μια ακτίδα του ήλιου.
Η ακτίδα αυτή έφυγε από το κοχύλι και έπεσε απαλά πάνω στο πρόσωπο 
της Χρυσάνθης. Άνοιξε για λίγο τα μάτια της, είδε τον Πρίγκιπα ξαπλωμένο 
δίπλα της και κοιμήθηκε πάλι γαλήνια…
…Μια σταγόνα κόκκινο… 
«Αν ξαπλώσεις σε ένα αυτάκι της Αφροδίτης, η θάλασσα μπορεί να γίνει ο 
ουρανός σου», είπε αινιγματικά η γιαγιά στην Πριγκίπισσα χωρίς όνομα και 
σταμάτησε να μιλάει.
«Στέγνωσε το στόμα μου», πρόσθεσε ύστερα από λίγο. Προσγειώθηκαν κι οι 
δυο τους στην πραγματικότητα. Ένα αεράκι φύσηξε από το ανοικτό παράθυρο 
κι έδιωξε τη μυρωδιά Λεμονοδάσους που είχε τρυπώσει παντού.
«Μα πες μου τι έγινε μετά! Θα μείνει στο νησί; Ο Κινέζος γιατί κρύβεται; Και 
τι είναι αυτό με το αυτάκι;» 
Η Πριγκίπισσα βομβάρδισε τη γιαγιά της, όμως εκείνη, αν και γελαστή, 
ήταν ανένδοτη.
«Κάθε πράγμα στον καιρό του. Θα χαλάσουν οι ντομάτες μου αν τις αφήσω κι 
άλλο στο περιβόλι. Θα πάμε να τις μαζέψουμε και θα φτιάξουμε την 
αγαπημένη σου κόκκινη σάλτσα!»
Τι γιαγιά θα ήταν αν δεν ήξερε την αγαπημένη λιχουδιά της εγγονής 
της; Κι οι δυο τους λάτρευαν τις ντομάτες και το άρωμα της κόκκινης 
σάλτσας που σιγοβράζει. Βουτούσαν τη ξύλινη κουτάλα κάθε τόσο, δήθεν για 
να δοκιμάσουν αν ήταν έτοιμη…
Οι ντομάτες νίκησαν λοιπόν κατά κράτος τα λεμόνια και βρέθηκαν οι δυο 
τους να τις μαζεύουν στο περιβόλι και μετά να τις ξεφλουδίζουν, να τις 
κόβουν σε μικρά κομμάτια, να προσθέτουν τα μαγικά υλικά της γιαγιάς, 
δυόσμο, βασιλικό, σκόρδο και πιπεριές: όλα από τον κήπο της…
Η κόκκινη κουζίνα μοσχοβολούσε… Γέμισαν δεκάδες γυάλινα βάζα και τα 
άπλωσαν παντού… Στο μεταξύ είχαν φτιάξει και μια μακαρονάδα για να 
δοκιμάσουν στ’ αλήθεια τη σάλτσα τους… Έτριψαν από πάνω την 
αγαπημένη τους παρμεζάνα και έφαγαν με μεγάλη όρεξη. Κάθισαν στο 
μπαλκόνι και η γιαγιά ήπιε το μυρωδάτο καφέ της, ενώ η πριγκίπισσα 
έτρωγε γλυκό τριαντάφυλλο. Τα τραγανά ροδοπέταλα σκορπούσαν το άρωμα 
στο στόμα της, φέρνοντας έναν αέρα απ’ όλα τα όμορφα που ήταν να 
συμβούν στο μέλλον…
Μόνο τότε η γιαγιά της, έπιασε πάλι το νήμα
και συνέχισε το Κίτρινο Παραμύθι της…
Το παραμύθι ξαναρχίζει 
Ήταν ο τελευταίος ήρεμος ύπνος… Ο ήλιος ήταν ήδη ψηλά όταν 
σηκώθηκαν. Πήγαν στη λίμνη και ρούφηξαν αχόρταγα λεμονάδα, μέχρι που 
φούσκωσε το στομάχι τους. Ήρεμη και σίγουρη πια για την αγάπη του, η 
Χρυσάνθη είπε στον Πρίγκιπα πως ήθελε να επισκεφθεί τους δικούς της. Να 
τους εξηγήσει τι συμβαίνει. Να τους μιλήσει για την αγάπη τους. Θα 
γυρνούσε σύντομα κοντά του και θα έμεναν για πάντα μαζί.
Αντί για τη χαρά, είδε το πρόσωπο του Πρίγκιπα να σκληραίνει. Με κάθε 
λέξη που του έλεγε το βλέμμα του πάγωνε, όλο και περισσότερο…
«Δεν έχεις να πας πουθενά», της είπε μέσα από τα δόντια του. Γύρισε την 
πλάτη του και έφυγε χωρίς να προσθέσει τίποτε άλλο.
Η Χρυσάνθη ήταν απελπισμένη… Σηκώθηκε κι έκανε να ακολουθήσει 
τον Πρίγκιπα που χανόταν μέσα στις λεμονιές. Δεν πρόσεχε πού πήγαινε. 
Χτύπησε σε ένα κλαδί και το αγκάθι της λεμονιάς χάραξε λίγο το μέτωπό 
της. Βγήκε μια μικρή σταγονίτσα αίμα που διστακτικά κύλησε στη γη…
…Μια σκιά έπεσε πάνω της. Γύρισε τρομαγμένη. Δεν ήταν όμως άλλος από 
τον Κινέζο. Ανακουφισμένη που έβλεπε επιτέλους κάποιον άλλο άνθρωπο, 
ένα γνώριμό της πρόσωπο, έπεσε στην αγκαλιά του που μύριζε 
φρεσκοκομμένα στάχια και ρύζι που κοχλάζει καθησυχαστικά σε πήλινο 
τσουκάλι…
Δεν χρειάστηκε να του πει τίποτα. Ο Κινέζος φαινόταν να έχει μια 
παμπάλαια σοφία κι ας ήταν στην ηλικία της. Ξαφνικά κατάλαβε πως δεν 
ήξερε ούτε το όνομά του! Γι’ αυτήν χρόνια και χρόνια ήταν ο Κινέζος. Ένα 
χαμόγελο κάτω από ψάθινο καπέλο. Παιδί, έφηβος, παλικάρι. Στην αρχή με 
τον πατέρα του και μετά μόνος του. Με τα πιο όμορφα κίτρινα πράγματα από 
τη μακρινή πατρίδα του… Θυμήθηκε τις κίτρινες μεταξωτές πιτζάμες που 
της χάριζαν τον πιο τρυφερό ύπνο. Ντράπηκε…
«Πώς σε λένε;» ρώτησε ξαφνικά
«Leung Chiu Wai», της απάντησε αυτός χαμογελώντας…
«Πώς;»
«Λενγκ Τσου Βάι θα με λέγατε στη χώρα σου… Μπορείς να με λες Βάι, αν 
θες…» 
Το χαμόγελό του έδιωχνε το βάρος από την καρδιά της. Αυτός σαν να 
μάντευε τις σκέψεις της, της είπε νέα από την πατρίδα της…
Οι γονείς της ήταν καλά, ο αδερφός της έτοιμος να παντρευτεί την 
αγαπημένη του, η γιαγιά της μέσα στην καλή χαρά. «Τα καλύτερα θα 
έρθουν σύντομα» λέει σε όλους τριγυρίζοντας στο παλάτι. Στολίζει τα 
δωμάτια με μαργαρίτες και χρυσάνθεμα…
«Τα αγαπημένα μου!», είπε η Χρυσάνθη…
«Έχει μαζέψει και αγκαλιές βάλσαμο και φτιάχνει βαλσαμόλαδο». Μοιράζει σε 
όλους τους ανθρώπους του παλατιού. Μου έδωσε ένα μπουκαλάκι να σου 
φέρω…»
«Μα…»
«Πού το ξέρει; Της τα είπα όλα να μην ανησυχεί… Αυτή με έστειλε κοντά 
σου να σου φέρω αυτό το μπουκαλάκι. Μου είπε πως θα περάσεις στενοχώρια, 
αλλά θα σου φύγει γρήγορα… Μου είπε να πάρω ένα σακουλάκι με ρύζι, μου 
έδωσε ένα άλλο πάνινο σακουλάκι με μυρωδικά και μου ζήτησε να μαζέψω 
φρέσκους κολοκυθανθούς την αυγή» 
Ο Βάι άνοιξε το πανέρι που κουβαλούσε κι έβγαλε τους θησαυρούς που 
έστελνε η γιαγιά της. 
«Μου χρειάζεται ένα…»
«…Γουόκ;». Ο Βάι σαν ταχυδακτυλουργός έβγαλε το παράξενο βαθύ τηγάνι από 
την τσάντα του…
«Θα ανάψεις φωτιά;» είπε η Χρυσάνθη «Θα φτιάξω λουλούδια γεμιστά. Η 
γιαγιά μου έβαλε όλα τα υλικά στη σακούλα. Μόνο που οι ντομάτες είναι 
λιαστές και αντί για απλό λάδι θα βάλω βαλσαμόλαδο»
Κι ήταν ξαφνικά σαν να είδε μπροστά της το χαρτί από το τετράδιο με 
τις καλοκαιρινές συνταγές της γιαγιάς. Στη σελίδα αυτή η Χρυσάνθη είχε 
ζωγραφίσει ένα χαμογελαστό κοριτσίστικο πρόσωπο: το δικό της…
Ανθοί κολοκυθιού γεμιστοί (κολοκυθολέλουδα) 
Υλικά 
40 λουλούδια
1 ματσάκι μαϊντανός
3 μεγάλα κρεμμύδια
1 ποτήρι του νερού ελαιόλαδο
1 ½ ποτήρι ρύζι
2+ 1 τομάτες
Αλάτι & πιπέρι
(ανάλογα με τα γούστα μπορούμε 
να προσθέσουμε και άλλα μυρωδικά 
της αρεσκείας μας, όπως δυόσμο, 
βασιλικό κ.α.)
Εκτέλεση 
Πλένουμε τα λουλούδια. Φτιάχνουμε 
το μίγμα με όλα μας τα υλικά, 
εκτός από τη μια τομάτα και το 
1/3 του ελαιόλαδου. Γεμίζουμε και
κλείνουμε τα λουλούδια. Τα 
στρώνουμε στο ταψί που έχουμε 
αλείψει με ελαιόλαδο. Ρίχνουμε από 
πάνω τους το υπόλοιπο ελαιόλαδο 
και μια μεγάλη τομάτα που έχουμε 
περάσει στον τρίφτη. Προσθέτουμε 
ένα ποτήρι νερό και ψήνουμε σε 
προθερμασμένο φούρνο για 1 ½
ώρα, στους 180ο
Η διαφορά ήταν πως τώρα θα το έφτιαχναν στο γουοκ. Για να δούμε… Ο 
Βάι την διαβεβαίωσε πως ο κοίλος πάτος έχει την ιδιότητα να μοιράζει 
παντού σωστά τη θερμοκρασία σε όλο το τηγάνι. Έτσι το φαγητό ψήνεται 
ομοιόμορφα και χρειάζεται λίγο λάδι.
«Ετοίμασέ τα εσύ, κι εγώ θα αναλάβω το ψήσιμο… Έχω φέρει και κίτρινο 
κρασί», είπε πονηρά…
Η Χρυσάνθη, ανάλαφρη, γέλασε με την καρδιά της. Σε έναν κομμένο 
κορμό από φοινικόδεντρο, άπλωνε και τύλιγε ένα-ένα τα λουλούδια. Μετά τα 
τοποθετούσε με στοργή μέσα στο βαθύ τηγάνι, σαν μωρά στη κούνια τους…
Ο Βάι πρόσεχε το τηγάνι και σέρβιρε από ένα δαχτυλάκι κίτρινο κρασί, 
καθώς περίμεναν να γίνει το φαγητό… Σε λίγο η μυρωδιά του είχε σκεπάσει 
το άρωμα των λεμονανθών…
Το μυαλό της Χρυσάνθης ταξίδεψε σε χαμογελαστά πρωινά, σε 
ατέλειωτα παιχνίδια σε λιβάδια με μαργαρίτες και χαμομήλια, σε βράδια με 
κίτρινα αστέρια να πλημμυρίζουν τον ουρανό.
Όταν ο Βάι έσκυψε με το πιρούνι του να πιάσει τον πρώτο ανθό να 
δοκιμάσουν αν είναι έτοιμος, κάτι μικρό κι αστραφτερό κύλησε από το 
πουκάμισο του και αιωρήθηκε πάνω από τους αχνούς των λουλουδιών. Το 
αυτάκι της Αφροδίτης πιασμένο σε μια πετονιά! Αυτό που είχε πετάξει με 
θυμό στη Λίμνη της Λεμονάδας. Η έκπληξή της ήταν μεγάλη, αλλά δεν είπε 
τίποτα. 
Ο Βάι το έκρυψε γρήγορα-γρήγορα, πιστεύοντας πως δεν το είχε δει η 
Χρυσάνθη…
Έκοψε ένα λουλούδι στη μέση. Μια έκρηξη από καλοκαιρινά αρώματα. Τα 
μάτια τους συναντήθηκαν και η Χρυσάνθη είχε όλες τις απαντήσεις 
μπροστά της. Και επιτέλους μπόρεσε να τις διαβάσει…
Μοιράστηκαν το λουλούδι. Το λάδι του βάλσαμου απλώθηκε γοργά στα 
σώματά τους…
Έφαγαν όλα τα λουλούδια μοιράζοντάς τα στη μέση. Μπουκιά την 
μπουκιά.
«Νομίζω ότι πρέπει να φύγουμε τώρα», είπε η Χρυσάνθη. Δεν χρειάστηκε 
να πει άλλη λέξη και ο πράσινος δράκος που την είχε φέρει στο νησί 
εμφανίστηκε μπροστά τους. Ο Βάι κάτι ψιθύρισε στο αυτί του, ανέβηκαν στη 
ράχη του και εκτοξεύτηκαν στον ουρανό…
Τα μάτια της Χρυσάνθης ήταν υγρά μα ένιωθε και μια ατέλειωτη 
ανακούφιση. Ένα κομμάτι της καρδιάς της είχε κλείσει μέσα της τον 
Πρίγκιπα του Λεμονοδάσους. Έβλεπε κάτω τα δυο νησιά κι ήξερε ότι θα 
γύριζαν πάντα στα όνειρά της…
«Αν αγαπάς κάποιον άφησέ τον ελεύθερο», 
έγραψε στην άμμο λίγο πριν φύγει…
Επίλογος
«Καλά το κατάλαβες. Παντρεύτηκε τον Κινέζο. Ταξίδεψαν πολύ. Αυτός της 
είπε πως την αγαπούσε πάντα. Από τότε που την είδε κλαμένη για πρώτη 
φορά. Πως πίστεψε ότι μαζί του δεν θα ήταν ευτυχισμένη. Πως δεν 
ταιριάζανε. Πως την αγαπούσε τόσο που ήθελε να βρει το ιδανικό ταίρι. 
Ποιος θα ήταν καλύτερος από τον Πρίγκιπα του Λεμονοδάσους; Σπάραξε η 
καρδιά του όταν της έδωσε το κίτρινο κρασί και την έστειλε στη ράχη του 
αγαπημένου του δράκου στα Δυο Νησιά. Όταν την είδε να ποτίζει με τα 
δάκρυά της τη Λίμνη και να πετάει το αυτάκι της Αφροδίτης, κατάλαβε πως 
είχε κάνει λάθος…»
Η Πριγκίπισσα χωρίς όνομα δεν μπορούσε να δεχτεί αυτά που έλεγε η 
γιαγιά της. 
«Δεν μου άρεσε τελικά το παραμύθι σου», της είπε πεισματάρικα.
«Νομίζω πως είσαι μικρή ακόμη για να το καταλάβεις», απάντησε η γιαγιά
Αυτό τη θύμωσε περισσότερο: 
«Δεν είμαι μικρή!» 
Η γιαγιά δαγκώθηκε και κατέφυγε σε πονηρά κόλπα:
«Τέλος πάντων! Έχει μείνει λίγο ακόμη γλυκό κερασάκι. Τι λες να το 
τελειώναμε;»
Αχ γιαγιά, τόσο σοφή, δεν έχεις μάθει πως δεν δωροδοκούμε τα παιδιά;
Η γιαγιά κοίταξε προς το Βορρά και είδε μια γυναίκα να ζωγραφίζει 
ανακατεύοντας τα όμορφα χρώματά της…
Μετά κοίταξε στο Νότο: κάποιος πάλευε να γράψει μια ιστορία και την 
ίδια ώρα μπερδευόταν ο ίδιος…
Τότε, σαν να μιλούσε μόνη της, είπε: 
«Τίποτε δεν χάνεται από μια αληθινή αγάπη. 
Ακόμη κι αν έχει κρατήσει όσο το άναμμα ενός σπίρτου... κι αν 
δείτε ποτέ τουρκουάζ θάλασσες, που δεν μπορείτε να πιστέψετε 
ότι το καθάριο χρώμα τους είναι αληθινό, να ξέρετε: 
είναι οι παραλίες που κοιμήθηκαν αγκαλιά η Χρυσάνθη και ο 
πρίγκιπάς της. Το τζιν του βλέπετε, ξεβάφει...>>

Η πριγκίπισσα έφτασε βράδυ στο παλάτι. Είχε χάσει τη συνοδεία της 
μέσα στην καταιγίδα που άρχισε ξαφνικά... Ζήτησε να την φιλοξενήσουν.
«Είμαι πριγκίπισσα», τους είπε.
«Αληθινή πριγκίπισσα;» τη ρώτησε η βασίλισσα.
«Ναι!» απάντησε αυτή.
Η βασίλισσα δεν την πολυπίστεψε, όμως για να σιγουρευτεί, κάλεσε τις 
καμαριέρες και τους είπε:
«Θα βάλετε τα πιο χοντρά μας στρώματα στο κρεβάτι και από πάνω τα 
πιο μαλακά παπλώματα. Κάτω-κάτω θα βάλετε αυτό το μπιζέλι» και έβγαλε 
από το κομψό της τσαντάκι ένα καταπράσινο μικρό μπιζέλι και τους το 
έδωσε. Αυτές έκαναν όπως τους είπε η βασίλισσα και ετοίμασαν το δωμάτιο 
για την πριγκίπισσα...
Η πριγκίπισσα έκανε μπάνιο, έφαγε μαζί με τον βασιλιά, τη βασίλισσα και 
τον μονάκριβο γιο τους, τον νεαρό όμορφο πρίγκιπα. Μετά, κουρασμένη, 
έπεσε να κοιμηθεί αγκαλιά με την κούκλα της, που δεν αποχωριζόταν ποτέ. 
Της την είχε φτιάξει η βασίλισσα-γιαγιά της, από νήμα βουτηγμένο σε 
χρώμα από παπαρούνες και κόκκινες ανεμώνες...
Κοιμήθηκε χαμογελαστή και ονειρεύτηκε μια βροχή από μπιζέλια. 
Έβγαινε λέει και τα μάζευε και μαγείρευε μια μυρωδάτη μπιζελόσουπα. 
Σαν αυτή που άρεσε και στην «πράσινη πριγκίπισσα» όπως της έλεγε η 
γιαγιά της.
Υπήρχαν πάντα ιστορίες με χρωματιστές πριγκίπισσες αλλά και μια 
σειρά από χρωματιστές κούκλες που έφτιαχνε πάντοτε η γιαγιά της από τα 
πιο ανθεκτικά νήματα και από χρώματα που μάζευε από τα δέντρα, τη 
θάλασσα, τα λιβάδια, τα βουνά…
Η γιαγιά είχε την περίεργη συνήθεια να την επισκέπτεται στα όνειρά 
της. Πώς το κατάφερνε αυτό ήταν ένα μυστήριο. Να τώρα, που αυτό το 
παράξενο βράδυ ήρθε και πάλι να τη βρει για να της πει το μυστικό της 
μπιζελόσουπας. Τι να σήμαινε άραγε αυτό; 
Το σίγουρο είναι πως το άλλο πρωί η πριγκίπισσα -που ακόμη κανείς δεν 
ήξερε το όνομά της- σηκώθηκε πρώτη και είχε τη γεύση της 
μπιζελόσουπας στο στόμα: άνηθος, καρότο, λεμόνι αλλά και η μυρωδιά του 
περιβολιού ένα καλοκαιρινό βράδυ. Η πριγκίπισσά μας είχε γνωρίσει το 
δεύτερο μικρό περιβόλι της γιαγιάς. Την βοηθούσε να σκαλίζει και να ποτίζει. 
Έκοβαν μαζί τα ώριμα λαχανικά και τα έβαζαν στο καλάθι τους. Κάθε εποχή 
είχε τους δικούς της θησαυρούς: μαρούλια, πράσινα και κόκκινα λάχανα, 
κρεμμυδάκια, πράσα, σπανάκι, άνηθος, μάραθος και μαϊντανός, αγκινάρες, 
κουκιά, αρακάς και μπιζέλια, φακές, τομάτες, αγγουράκια, μελιτζάνες, 
κολοκυθάκια με τους ανθούς τους... 
Όλοι θυμόντουσαν την ιστορία του πρώτου περιβολιού και συχνά γελούσαν:
Τότε, η γιαγιά βασίλισσα, που δεν ήταν μια καθόλου συνηθισμένη 
βασίλισσα, είχε απαιτήσει, είχε κάνει το παλάτι άνω-κάτω για να της δώσουν 
ένα χώρο ολόδικό της. Αυλικοί και υπηρέτες, κηπουροί και ιππότες, κυνηγοί 
και γελωτοποιοί, παραμάνες και μαγείρισσες ήθελαν να κάνουν αυτές τη 
δουλειά αντί για εκείνη. Τα βασιλικά χέρια δεν πρέπει να ανακατεύονται με 
χώμα!
Έλα όμως που η γιαγιά δεν άκουγε κανένα. Και έφτιαξε μόνη, ολομόναχη 
το περιβόλι της. Και είχε όλο το χρόνο, όλα τα καλά, που τα μοιραζόταν με 
χαρά.
«Αφήστε με να δίνω! Μόνο αυτό θέλω».
Συνάντηση στον κήπο 
Αυτό το περιβόλι γευόταν τώρα στριφογυρίζοντας τη γλώσσα της στο 
στόμα... Και έτσι, χαμένη στις σκέψεις της, βρέθηκε στον κήπο του παλατιού. 
Και τότε ανακάλυψε ότι ο όμορφος πρίγκιπας είχε ξυπνήσει πριν από εκείνη. 
Και με τη φαντασία του γέμιζε τα γυμνά κλαδιά των δέντρων με ρόδια σ’ 
έναν μεγάλο πίνακα που είχε μπροστά του.
Εκείνος ήταν τόσο απορροφημένος που δεν την κατάλαβε. Και όσο 
χαρούμενα ήταν αυτά που ζωγράφιζε, τόσο μελαγχολικός φαινόταν ο ίδιος. 
Λες και η μικρή κορώνα βάραινε αβάσταχτα το κεφάλι του. Το κεφάλι του που
έλαμψε -σκέτο χρυσάφι- κάτω από την πρώτη ακτίνα του ήλιου... Και τότε την 
είδε.
Προσπάθησε με απελπισία να διακρίνει πάνω της ίχνη αϋπνίας. Όμως 
αυτή ήταν ροδαλή και λαμπερή. Ακόμη πιο όμορφη κάτω από τον ήλιο, από 
ότι με το φως των κεριών. Η καρδιά του πρίγκιπα πετάρισε φυλακισμένη. Για 
εκείνη, τα ρόδια όλου του κόσμου... Όμως...
Μήπως κοιμήθηκε καλά;
Μήπως δεν κατάλαβε το μπιζέλι που είχε βάλει η βασίλισσα-μητέρα του κάτω 
από στρώματα και παπλώματα;
Μήπως δεν ήταν αληθινή πριγκίπισσα;
Δεν θα τον άφηναν ποτέ να παντρευτεί μια «κοινή θνητή». Όσο 
όμορφη και καλή κι αν ήταν.
Κι αυτό όχι γιατί ήταν φαντασμένοι. Κάθε άλλο. Κι ο ίδιος ο πρίγκιπας,
παιδί του έρωτα ήταν. Ένας φτωχός ράφτης ο πατέρας του που αντίθετα από 
εκείνον του παραμυθιού, δεν χρειάστηκε να κάνει κανένα κατόρθωμα για να 
κερδίσει την καρδιά της όμορφης πριγκίπισσας. Μια ματιά έφτανε!
Αλλά ξέρετε... Πολλοί φθονούν την ευτυχία. Ένας κακός μάγος, που ήθελε 
την πριγκίπισσα για τον εαυτό του, θύμωσε τόσο πολύ όταν έμαθε για το 
γάμο που τους καταράστηκε. Η κατάρα του ήταν το πρώτο τους παιδί να 
μεταμορφωθεί σε χελιδόνι, αν ποτέ παντρευόταν από έρωτα…
Η καλή νεράιδα (ευτυχώς πάντοτε κάπου μια καλή νεράιδα αγρυπνά κοντά 
μας) κατάφερε να αλλάξει λίγο την κατάρα και έτσι ο πρίγκιπας θα μπορούσε 
να παντρευτεί από έρωτα, αλλά μόνον μια αληθινή πριγκίπισσα.
Τον προετοίμαζαν λοιπόν -θέλοντας και μη- για το μέλλον που τον 
περίμενε. Του απαγόρευαν οποιαδήποτε επαφή με τον απλό κόσμο, μήπως 
τυχόν συναντούσε κάποια κοπελίτσα και την ερωτευόταν. Και τον έχαναν για 
πάντα από κοντά τους. Σαν αποδημητικό πουλί... 
Ο μικρός πρίγκιπας ήταν μελαγχολικός όσο και να προσπαθούσαν να τον 
διασκεδάσουν οι γονείς του. Του έκαναν τα πιο όμορφα δώρα. Είχε ένα 
δωμάτιο με ό,τι θα επιθυμούσε ένα παιδί: αρκουδάκια, σφεντόνες, τρενάκια, 
καραβάκια και χρυσά σπαθιά. Παγωτά σε όλες τις γεύσεις του κόσμου: μέντα, 
αγριοφράουλα, ροδάκινο, βατόμουρο, λεμόνι, σοκολάτα, βανίλια αληθινή... 
Τίποτε δεν μπορούσε να το κάνει να χαμογελάσει. 
Μέχρι που μια μέρα...
Η χαρά της ζωγραφικής και η Κόκκινη Πριγκίπισσα
…Ο μικρός πρίγκιπας είχε γίνει πέντε χρονών, όταν η βασίλισσα-μαμά του 
τον φώναξε ένα ανοιξιάτικο πρωινό στον κήπο. Ήταν τόσο όμορφη η μαμά 
του με το κόκκινο φόρεμα και τα μακριά μαλλιά της μπλεγμένα σε
κοτσίδες… Του χάρισε πινέλο και χρώματα, του έδειξε και κάτι που το είπε 
«καβαλέτο».
«Θα σου δείξω πώς να γεμίζεις το άσπρο με χρώματα. Θα σου δείξω πώς να 
κρατάς τις αγαπημένες σου εικόνες για πάντα μαζί σου». 
Μέχρι το σούρουπο ο κήπος είχε μαγικά γίνει πίνακας και, για πρώτη 
φορά, το χαμόγελο είχε ανθίσει στο πρόσωπο του μικρού πρίγκιπα.
…Τα χρόνια περνούσαν και ο πρίγκιπας μεγάλωνε και ομόρφαινε. Η 
ζωγραφική ήταν η μόνη του παρηγοριά. Μόνο που τώρα δεν ζωγράφιζε πια 
μόνον αυτά που έβλεπε, αλλά και όσα ήταν αόρατα στους άλλους. Όλα εκείνα 
που θα μπορούσαν να υπάρχουν αν ο κόσμος ήταν διαφορετικός. Αν 
σταματούσε που και που για να ονειρευτεί. Αν κοιτούσες ας πούμε 
προσεκτικά στον ουρανό, θα έβλεπες ξεκάθαρα πως μέσα στο γεμάτο βροχή 
σύννεφο, κρυβόταν ένα παραμυθένιο κόκκινο κάστρο. Μια ολόκληρη πόλη 
γεμάτη ζωή. Κόκκινη.
Και η πριγκίπισσα χωρίς όνομα λάτρευε το κόκκινο. Από όλες τις ιστορίες 
με τις χρωματιστές πριγκίπισσες που της έλεγε η γιαγιά της ήταν αυτή με 
την Κόκκινη Πριγκίπισσα. Μήπως γιατί ήταν η πρώτη;
Αυτές οι ιστορίες ξεκίνησαν με κάτι ξεχασμένες ζωγραφιές που βρήκε 
μια μέρα η γιαγιά στο μαγικό της μπαούλο. Έδειχναν όλες ένα κοριτσάκι σε 
διάφορες ηλικίες. Ένα πανέμορφο μελαχρινό κοριτσάκι με μακριά μαλλιά, που 
όσο μεγάλωνε τα έφτιαχνε όμορφες πλεξούδες σαν κορώνα ή φωτοστέφανο.
«Ποια είναι αυτή;» ρώτησε τη γιαγιά
«Η Κόκκινη Πριγκίπισσα!»
Και η ιστορία ξεκίνησε. Η Κόκκινη Πριγκίπισσα κοιμόταν σε ένα κόκκινο 
κρεβάτι με κόκκινα σεντόνια. Έγραφε τα μαθήματά της σε κόκκινα τετράδια 
με κόκκινα μολύβια. Το πρωί έτρωγε μαρμελάδα φράουλα και έπινε 
βυσσινάδα.
Της άρεσαν τα καρπούζια, οι τομάτες, ο ήλιος το ξημέρωμα και το 
σούρουπο, οι παπαρούνες, οι κόκκινες ανεμώνες και τα κόκκινα τριαντάφυλλα. 
Τρελαινόταν για τα κεράσια και τα κόκκινα σταφύλια. Πάντα ήθελε να 
δοκιμάζει από το γλυκό κόκκινο κρασί που είχαν στο παλάτι.
Στην άμαξά της τα καθίσματα ήταν όλα κόκκινα και είχε φίλο έναν μικρό 
κοκκινολαίμη με ανθρώπινη μιλιά…
…«Τι είναι αυτό που είναι πιο κόκκινο από τα κόκκινα;»… τη ρώτησε μια 
μέρα η γιαγιά διαβάζοντας από ένα βιβλίο με κόκκινο σπίτι. Η πριγκίπισσα 
χωρίς όνομα δεν βρήκε ποτέ την απάντηση.
Μέχρι εκείνη τη μέρα: που είδε τα ζωγραφισμένα ρόδια του μικρού 
πρίγκιπα.
Ναι αν μπορούσες να στύψεις αυτά τα ρόδια, ο χυμός τους θα ήταν ο πιο 
κόκκινος από τα κόκκινα.
Με αυτή τη σκέψη τον πλησίασε θαρρετά και μίλησαν…
Μόνο που ένας κόμπος στο λαιμό εμπόδιζε τον μικρό πρίγκιπα να τη 
ρωτήσει αυτό που τον βασάνιζε:
«Κοιμήθηκε καλά; Δεν την ενόχλησε το μπιζέλι; Μήπως δεν ήταν αληθινή 
πριγκίπισσα;»
Όμως και πάλι δεν ρώτησε τίποτε, καθώς η πριγκίπισσα χωρίς όνομα 
άρχισε να του λέει για τα μαγικά της μπαλόνια. Γοητεύτηκε τόσο από την 
ιστορία της, που ξεχάστηκε. Ένα χαμόγελο χάραξε και πάλι στα χείλη του.
Η γιαγιά της λοιπόν της έμαθε πως μπορείς με μια κόκκινη κλωστή να 
φτιάξεις ότι μπαλόνι θέλεις και να το κάνεις να πετάξει. Η πριγκίπισσα χωρίς 
όνομα θα ήταν τότε 7-8 χρονών. Βγήκε στον κήπο με τα λουλούδια 
χαρούμενη και πήρε για πρώτη φορά στα χέρια της ένα από τα μαγικά 
μπαλόνια της γιαγιάς. Μετά άρχισε να φτιάχνει κι αυτή τα δικά της... 
Έφτιαξε ένα μπαλόνι και μια καρδιά που τα έκανε να πετάξουν. Ένα 
περιστέρι ήρθε και στάθηκε δίπλα της σε ένα δέντρο. Από τότε τη 
συντρόφευε συχνά στα παιχνίδια της. Κι αφού γνωρίστηκαν καλά, της 
αποκάλυψε ότι μπορούσε να μιλάει. Έτσι το είχε όπως η Κόκκινη Πριγκίπισσα 
τον κοκκινολαίμη της. 
Μεγάλωσαν και χάθηκαν. Τώρα η πριγκίπισσα χωρίς όνομα είχε φίλους τα 
σύννεφα, τα δέντρα που άνθιζαν για χάρη της, το φεγγάρι… Κι εκείνη 
έφτιαχνε μικρά αγγελάκια μπαλόνια και τα έστελνε στον ουρανό…
...Άλλες φορές πάλι, πήγαινε στη θάλασσα ψάχνοντας για κοκκινόψαρα. Μόνο 
που όταν τα έπιανε, τα λυπόταν και τα έριχνε και πάλι στο νερό. Μάζευε 
όμως κάτι όμορφα κοχύλια που η γιαγιά τα έλεγε «πορφύρες» και με αυτά 
έβαφε άλλα κόκκινα νήματα που άντεχαν στο νερό και μπορούσες να 
φτιάξεις μικρές βαρκούλες που πήγαιναν ως τα βάθη της θάλασσας. Η γιαγιά 
έλεγε πως κάποτε συνάντησε ακόμη και τη γοργόνα του παραμυθιού. Και 
είχε πραγματικά κατακόκκινα μαλλιά, σαν τα νήματά της!
…Μια μαγεία είχε απλωθεί πάνω τους. Ένα σύννεφο που μύριζε φράουλα και 
κανέλλα.
Και τότε ο μικρός πρίγκιπας τόλμησε να τη ρωτήσει αυτό που τον 
βασάνιζε:
«Ήταν αληθινή πριγκίπισσα;» 
…Φοβάμαι πως τώρα θα σας στενοχωρήσω!
Η απάντηση δεν ήταν αυτή που 
περίμενε ο μικρός πρίγκιπας:
«Είμαι αληθινή πριγκίπισσα στο μικρό σπιτάκι μας στο Δάσος!»
«Και η γιαγιά-βασίλισσα;»
«Η γιαγιά ήταν η βασίλισσα του σπιτιού».
«Και το παλάτι;»
«Α! Αυτό ήταν παλιά. Η γιαγιά ήταν βασίλισσα κι εκεί. Μα δεν μπορούσε να 
γίνει σκληρόκαρδη και έφυγε. Πήρε τη μαμά μου και έφυγαν μακριά στο 
Δάσος που ζούμε τώρα. Ο βασιλιάς-μπαμπάς της ήθελε να της δώσει για 
άντρα έναν πρίγκιπα, αλλά εκείνη ήθελε το γιο του κηπουρού. Τον μπαμπά 
μου!
Ο βασιλιάς είπε πως δεν θα επέτρεπε κάτι τέτοιο ποτέ. Και πως θα 
τέλειωναν κι αυτή κι ο κηπουρός της τη ζωή τους στο πιο βαθύ μπουντρούμι 
του παλατιού. Χωριστά!
Η γιαγιά -που δεν ήταν τότε γιαγιά αλλά μια όμορφη βασίλισσα, διάβασε 
στη μαμά μου ένα βιβλίο: «Πως να το σκάσετε από το παλάτι με τον 
κηπουρό». Πριν τελειώσουν το διάβασμα, η μαμά πήρε μια βαλίτσα, έριξε 
χάμω την κορώνα και περίμενε την κατάλληλη στιγμή…
…Μια νύχτα χωρίς φεγγάρι, μητέρα και κόρη, κηπουρός και γιος το έσκασαν 
και έφυγαν μακριά, μακριά. Στην άκρη του πιο πυκνού δάσους. Ο βασιλιάς δεν 
μπόρεσε να τους βρει ποτέ. Έγινε όλο και πιο σκληρόκαρδος. Όποιος 
μπορούσε, έφευγε από το βασίλειό του. Μέχρι που κάποιος πιο σκληρόκαρδος 
από αυτόν, με στρατό και με κανόνια, του πήρε ό,τι είχε και δεν είχε. Και από 
τότε κανείς δεν ξανάκουσε γι’ αυτόν…
Αντίθετα στο μικρό σπιτάκι του Δάσους, άνθισε η χαρά και η ευτυχία. 
Που όμως τώρα έφερνε τη δυστυχία στον μικρό πρίγκιπα.
Όμως δεν ήθελε να της κρύψει τίποτε και της άνοιξε τη καρδιά του. Της 
είπε και για τη κατάρα του κακού μάγου…
…Δεν θέλω όμως να σας κρατάω σε αγωνία…
Ο μικρός πρίγκιπας και η πριγκίπισσα που είχε πια όνομα, αφού το είπε 
για πρώτη φορά μέσα στον κήπο του πρίγκιπα, χαμένη στο άρωμα της 
φράουλας και της κανέλας και με τη δική της καρδούλα να πεταρίζει, 
αποφάσισαν να γίνουν χελιδόνια.
Ένα μεγάλο κόκκινο μπαλόνι από κλωστή της γιαγιάς ένωσε για πάντα το 
παλάτι με το μικρό σπίτι στο Δάσος.
Έφτιαξαν τη φωλιά τους στο παλάτι, στο μπαλκόνι του βασιλιά και της 
βασίλισσας.
Κάθε φθινόπωρο έφευγαν και κάθε άνοιξη γυρνούσαν, χαρίζοντας τους 
αμέτρητα εγγονάκια, που όπως μπορείτε να φανταστείτε ήταν χελιδονάκιαπρίγκιπες.
Οι οικογένειες των δυο ερωτευμένων χελιδονιών περνούσαν μαζί 
ατέλειωτες ώρες στον ευωδιαστό κήπο του παλατιού. Ο μπαμπάς-κηπουρός
της νύφης τον είχε γεμίσει με ροδιές και όλα τα είδη των κόκκινων 
λουλουδιών που μπορεί κανείς να φανταστεί…
…Όσο κι αν πόνεσαν στην αρχή οι δυο οικογένειες, δεν μπόρεσαν παρά 
να χαίρονται όσο ποτέ την κάθε άνοιξη και τα τιτιβίσματα των χελιδονιών.
Κρατούσαν απαλά στα χέρια τους τα μικρά αυγουλάκια και μετά τα 
νεογέννητα χελιδόνια.
Τέτοια ευτυχία δεν την είχε κανείς ονειρευτεί. 
Τα χρόνια περνούσαν. Ο βασιλιάς και η βασίλισσα, παρά την ευτυχία τους, 
λαχταρούσαν να δουν και πάλι το πρόσωπο του παιδιού τους. Το ίδιο και οι 
γονείς της πριγκίπισσας με όνομα.
Και τότε, μια Απριλιάτικη νύχτα, με παράξενη ζέστη, έγινε το θαύμα…
Όπως έμαθαν αργότερα, ο κακός μάγος, θύμα της αλαζονείας του, 
μεταμορφώθηκε μόνος του σε ποντίκι για να αποδείξει ότι μπορεί να κάνει 
τα πάντα και έγινε ο μεζές ενός παπουτσωμένου γάτου! 
Αυτός ο γάτος έγινε πολύ διάσημος. Η ιστορία του έκανε το γύρο του 
κόσμου κι ακόμη και σήμερα τη διηγούνται οι γονείς στα παιδιά τους…
Ξαφνικά λοιπόν τα δυο χελιδόνια ξαναέγιναν άνθρωποι. Τα μικρά τους, 
δυο κοριτσάκια και τρία αγοράκια βρέθηκαν να μπουσουλάνε στο καταπράσινο 
χορτάρι.
Έγινε μεγάλο γλέντι εκείνη τη νύχτα. Και συνεχίστηκε μέρες και μέρες 
καθώς από κάθε γωνιά της χώρας κατέφθαναν τα πριγκιπόπουλα που από 
χελιδόνια είχαν γίνει ξανά αγόρια και κορίτσια. Το Παλάτι και το Δάσος 
γέμισαν για πάντα από τις χαρούμενες φωνές τους…
Όσο για την πριγκίπισσα με όνομα, δεν θα σας το πω. Βλέπετε κανείς 
δεν πρέπει να το μάθει γιατί τότε μάγια κακά θα πέσουν στο βασίλειο. Και 
δεν το θέλει κανείς μας.
Όμως θα σας πω το μυστικό της γιαγιάς. Αυτή ήταν η Κόκκινη 
Πριγκίπισσα!
Θα σας πω και τα σοφά της λόγια και σκεφτείτε τα καλά: 
«Κάποιος που είναι αρκετά σοφός για να λερώνει τα χέρια του 
με χώμα, βλέπει πολύ συχνά το απέραντο γαλάζιο του ουρανού 
καθώς και όλα τα χρώματα που τον πιτσιλούν το σούρουπο. Γιατί η 
καλύτερη ώρα να λερωθείς με χώμα είναι το σούρουπο».

Καλοκαίρι σε μια χώρα του Βορρά… Ο Σοκοφλής περπατάει χέρι-χέρι με 
τη φίλη του τη Σελίνα, δίπλα στη θάλασσα που μοιάζει με λίμνη. Πηγαίνουν 
ν’ αγοράσουν το περίφημο παγωτό-κρέμα του Βέσα που έχει το μικρό ξύλινο 
σπιτάκι του λίγο πιο κάτω, στην άκρη μιας ξύλινης εξέδρας, όπου οι 
άνθρωποι του χωριού δένουν τις βάρκες τους…
Τον Σοκοφλή, όπως μάλλον θα καταλάβατε, στην πραγματικότητα τον 
λένε Σοφοκλή. Όταν όμως ήταν μικρός και κρατούσε στο χέρι του συνέχεια
μια άσπρη σοκολάτα, όποτε κάποιος τον ρωτούσε πως τον λένε, απαντούσε 
«Σοκοφλή». Έτσι οι φίλοι του, τον λένε ακόμη έτσι! Κι επειδή κι εγώ νιώθω 
φίλος του, δεν θα τους το χαλάσω και θα τον λέω Σοκοφλή, όσο κι αν με 
διορθώνει η κόρη μου όταν της λέω την ιστορία. 
Μόνο τον Σοκοφλή και τον Τρελαντώνη ανέχεται από αγόρια-ήρωες. Γιατί 
συνήθως θέλει να ακούει ιστορίες που να έχουν τουλάχιστον μία πριγκίπισσα. 
Για να μην πω δύο!
Ο Σοκοφλής ο ίδιος μοιάζει με παγωτατζή, έτσι που φοράει άσπρο 
μπλουζάκι και άσπρο παντελόνι. Η μαμά του είναι απελπισμένη. Στο σπίτι 
έχουν τρία πλυντήρια και μία ντουλάπα λευκές αλλαξιές γιατί, όπως 
καταλαβαίνετε, τα άσπρα ρούχα του Σοκοφλή λερώνονται συνεχώς και δεν 
προλαβαίνουν να τα πλένουν. 
Ο Σοκοφλής θα μπορούσε να τρέφεται μόνο με γάλα και παγωτό κρέμα. 
Λατρεύει ό,τι είναι άσπρο, δεν αντέχει ό,τι χαλάει τη λευκότητα στο φαγητό. 
Νερό δεν πίνει ποτέ γιατί είναι άχρωμο. Να μην πούμε για πορτοκαλάδες και 
χυμούς: τίποτα. Φίλοι και συγγενείς απορούν…
Κάθε μέρα ρύζι στον ατμό ή πουρές πολύ αραιωμένος. Ρυζόγαλο και 
κρέμα. Μακαρόνια με κρέμα γάλακτος, τυρί φέτα, κατίκι, γιαούρτι, ξινόγαλο…
Κατά τ’ αλλά είναι ένα ήρεμο παιδί χωρίς παραξενιές που λατρεύει το 
χιόνι και τις Λευκές Νύχτες στα καλοκαίρια του Βορρά.
Ποτέ δεν είναι τόσο ευτυχισμένος ο Σοκοφλής όσο όταν βουτάει στο παχύ 
άσπρο χιόνι, όταν κάνει σκι ή τρέχει με έλκηθρο… Όταν παίζει 
χιονοπόλεμο… Όταν φτιάχνει τους πιο όμορφους χιονανθρώπους που έχετε 
δει! Χιονάνθρωποι βγαλμένοι απ’ όλα τα παραμύθια…
Αυτό αρέσει και στην κόρη μου: ο Σοκοφλής (καμιά φορά τον φωνάζουν 
και σκέτο «Σόκο») φτιάχνει τέλειες Άριελ, Πεντάμορφες και φυσικά Χιονάτες. 
Εννοείται πως η Χιονάτη είναι από τα πιο αγαπημένα του παραμύθια. 
Ονειρεύεται κι αυτός να βρει κάποτε ένα κοριτσάκι με δέρμα άσπρο σαν το 
χιόνι…
Να όμως που βρίσκονται μπροστά στον χαμογελαστό Βέσα που μοιάζει 
με αγαθό γίγαντα. Χωρίς να τους ρωτήσει, γεμίζει ένα χωνάκι με παγωτό 
κρέμα για τον Σοκοφλή και φράουλα-σοκολάτα-κρέμα για τη Σελίνα, που 
αγαπάει όλα τα χρώματα του ουράνιου τόξου, αλλά στο παγωτό διαλέγει 
πάντα το κόκκινο-άσπρο-καφέ…
Πήραν λοιπόν τα παγωτά τους και κάθισαν στην άκρη της εξέδρας. 
Έβγαλαν τα παπούτσια τους και βουτούσαν τα πόδια τους στη θάλασσα.
«Τι λες, πάμε για ψάρεμα μετά;» ρώτησε η Σελίνα.
«Ναι! Ναι!» είπε ενθουσιασμένος ο Σοκοφλής, που του άρεσαν πολύ τα μεγάλα 
ψάρια με τη λευκή σάρκα τους, αφού καθάριζε σχολαστικά την πέτσα. Και 
καλύτερος ψαράς από τη Σελίνα δεν υπήρχε! Μάζευαν σκουλήκια στα 
χωράφια, τα δόλωναν και μετά… Γινόταν το πανηγύρι του ψαρά. Περήφανοι 
τάιζαν τους γονείς και τ’ αδέλφια τους. Δεν ήθελαν κανείς να ανακατεύεται. 
Μόνοι τους καθάριζαν τα ψάρια, μόνοι τους τα έψηναν, μόνοι τους τα 
σερβίριζαν.
Όποτε η Σελίνα έπιανε κάποιο μεγάλο ψάρι, το έκαναν καπνιστό, με τον 
τρόπο της χώρας του Βορρά.
Μέσα σε ένα μεγάλο σιδερένιο κουτί έβαζαν ροκανίδια από μυρωδάτα 
ξύλα και τα άναβαν. Έβαζαν το ψάρι πάνω σε μια σχάρα και έκλειναν το κουτί. 
Ήθελε κάποιες ώρες για να γίνει. Κάθονταν τότε μαζί περιμένοντας, πλάιπλάι στην ξύλινη βεράντα, κοιτούσαν τη θάλασσα να λαμπυρίζει ανάμεσα 
στα δέντρα και μιλούσαν ασταμάτητα…
Οι μέρες των διακοπών τελειώνουν. Καθώς με τα δάχτυλα των ποδιών 
σχηματίζουν κύκλους στο νερό, δεν μιλάνε πια. Τελειώνουν το παγωτό τους. 
Το καλοκαίρι θα φύγει γρήγορα και θ’ αρχίσει ο μακρύς χειμώνας του Βορρά. 
Ο Σοκοφλής θα εξακολουθεί να ζει στο ζεστό Νότο, όπου ο χειμώνας θ’ 
αργήσει να δείξει τα δόντια του, αλλά στη χώρα της Σελίνας με τις 1000 
λίμνες, θα είναι πια μόνο νύχτα…
Κρατιούνται από το χέρι και ο ένας μπαίνει στη σκέψη του άλλου. 
Μελαγχολούν… Σηκώνονται και παίρνουν το δρόμο για τον παλιό 
εγκαταλειμμένο σταθμό του τρένου. Ο ήλιος περνά μέσα από πανύψηλα 
καταπράσινα δέντρα. Αφριοφράουλες και φραγκοστάφυλα σκορπάνε μια 
γλυκιά ευωδιά. Υπάρχει μια μοναδική σιωπή. Ξαφνικά, ένα αεράκι φυσά και
γεμίζει με «κλέφτες» τον ουρανό. Απλώνουν τα χέρια να τους πιάσουν. 
Γελάνε και πάλι. Μόνοι τους μέσα στο δάσος. Τρεις-τέσσερις τάρανδοι που 
πίνουν νερό σε μια λιμνούλα, γυρνούν ήσυχα και τους κοιτάζουν…
Περνάνε μπροστά από ένα ξύλινο κόκκινο σπιτάκι. Μια ταμπέλα κρέμεται 
στην μπροστινή βεράντα. Εκεί, με καλλιγραφικά γράμματα, μέσα σε 
ζωγραφισμένα λουλούδια, διαβάζει κανείς: 
Ison Tapiolan - Hammaslääkärit 
Hammaslääkärit: τι λέξη κι αυτή! Ο Σοκοφλής δεν μπορεί ούτε να την 
προφέρει, όμως ξέρει τι σημαίνει: οδοντίατρος.
Όσο για το όνομα, ξέρει και να το προφέρει, αλλά κάνει και αστεία μ’ 
αυτό, που προσπαθεί να τα εξηγήσει και στη Σελίνα:
Ο Ίσον Ταπι-νει-όλαν, δηλαδή = (ίσον) τα πίνει όλα! Κι αν σκεφτείτε ότι ο 
οδοντίατρός μας ήταν συνεχώς με ένα μπουκάλι μπύρα στο χέρι, μάλλον θα 
δώσετε δίκιο στον Σοκοφλή! Πάντως η Σελίνα έλεγε πως είχε «ελαφρύ χέρι» 
και ήταν όχι μόνο ο καλύτερος οδοντίατρος, αλλά ο καλύτερος γιατρός σε όλη 
τη χώρα! Άσε που έλεγε τις πιο όμορφες ιστορίες…
Η Σελίνα συχνά έλεγε πως την πονάνε τα δόντια της, μόνο και μόνο για 
να την πηγαίνουν οι γονείς της στον Ίσον. Αυτός τα καταλάβαινε όλα κι 
ήξερε πότε η Σελίνα πονούσε στα ψέματα. Τότε της έκανε έναν 
«καθαρισμό» με κάτι ωραία φάρμακα που έκαναν το στόμα της δροσερό για 
μέρες και της έλεγε τα παραμύθια του…
…Έκαναν το γύρο του σπιτιού και βρήκαν τον Ίσον να κάθεται και να λιάζεται 
στην κουνιστή του πολυθρόνα με μια μπύρα στο χέρι. Χωρίς να σηκωθεί, 
τους έκανε νόημα να καθίσουν…
Έμοιαζε με Άγιο Βασίλη ντυμένο στα λευκά. Στρογγυλός-στρογγυλός με 
κάτασπρη γενειάδα και κόκκινα μάγουλα. Χαμογελούσε συνέχεια και είχε μια 
βροντερή φωνή. Μιλούσε μόνο Λαπινκουλντιανά και η Σελίνα μετάφραζε 
συνέχεια ψιθυριστά στον Σοκοφλή. Όμως ο Σοκοφλής είχε την εντύπωση πως 
ο Ίσον καταλάβαινε όλες τις γλώσσες. Ακόμη και τα Ελληνικά. Έκανε πως δεν 
ήξερε τίποτε άλλο. Ποιος ξέρει γιατί!
Η Σελίνα περίμενε πως θα τους έλεγε κάποια από τις ιστορίες του, όμως 
ο Ίσον αντί να συνεχίσει να πίνει την μπύρα του, σηκώθηκε 
βαριανασαίνοντας και πήγε στο σπιτάκι του. Μπήκε από την πίσω πόρτα και 
βγήκε ύστερα από λίγο κουβαλώντας ένα ειδικό σακίδιο. Η Σελίνα είπε στον 
Σοκοφλή πως το είχε φτιάξει ο ίδιος ο Ίσον και κρατούσε παγωμένες τις 
μπύρες του όταν ήθελε να πάει κάποια βόλτα…
«Έμαθα πως φεύγεις», είπε με τη βαριά φωνή του στα Λαπινκουλτιανά, 
απευθυνόμενος στον Σοκοφλή. «Πριν φύγεις όμως, θέλω να δεις κάτι!»
Η Σελίνα μετάφρασε. 
Τα δυο παιδιά ακολούθησαν τον Ίσον που, βιαστικός, πήρε το δρόμο για 
τον παλιό σταθμό.
«Σήμερα είναι η μέρα», μονολογούσε.
Ο καιρός αλλάζει απότομα στον Βορρά… Μια πυκνή ομίχλη άρχισε να 
απλώνεται ξαφνικά καθώς έφτασαν στον σταθμό με τις χορταριασμένες 
ράγες. Όλοι οι ήχοι είχαν σβήσει μέσα στο πουπουλένιο πρωινό.
Πέρασε λίγη ώρα χωρίς να μιλά κανένας. Και τότε…
…Δεν πίστευαν στ’ αυτιά τους. Ακούστηκαν ένα, δυο, τρία σφυρίγματα 
τρένου και ο ήχος μιας ατμομηχανής που πλησίαζε…
Μέσα από την ομίχλη φάνηκε το τρένο, που σταμάτησε μπροστά στα 
παιδιά και τον Ίσον. Είχε μια ατμομηχανή κι ένα μόνο βαγόνι. Δεν είδαν 
κανέναν. Η πόρτα του βαγονιού όμως άνοιξε μόνη της και ο Ίσον τους έκανε 
νόημα να τον ακολουθήσουν. Χωρίς να το σκεφτούν στιγμή, ανέβηκαν τη 
μικρή σκαλίτσα και βρέθηκαν στο βαγόνι.
Μα τι βαγόνι ήταν αυτό! Σαν ένας μεγάλος παιδότοπος… Λευκοί 
καναπέδες, μαξιλάρια και χαλιά, παιχνίδια και στο βάθος ένας πάγκος με 
τούρτες και αναψυκτικά.
Ο Σοκοφλής όμως σαν μαγεμένος, χωρίς να μιλά, πλησίασε προς την 
άκρη του βαγονιού. Ήταν ένας πίνακας και μπροστά του κάποιος είχε βάλει 
άσπρα γαρίφαλα. Ο Σοκοφλής σήκωσε ένα και το κράτησε μπροστά στον 
πίνακα. Η Σελίνα δεν μπορούσε να καταλάβει τι γινόταν…
«Μα αυτό το έχω δει στο όνειρό μου» μονολόγησε ο Σοκοφλής. Ένα πιάνο με 
βαμμένα πλήκτρα από το γαλάζιο ως το βαθύ μπλε, γύρω πουλιά, ένα αγόρι 
που διάβαζε ένα βιβλίο που έγραφε «Η σκισμένη σελίδα της ιστορίας» κι ένα 
κορίτσι που του πρόσφερε ένα άσπρο γαρίφαλο…
Ο Ίσον τους κοιτούσε με ένα αινιγματικό χαμόγελο, καθώς εκείνη ακριβώς 
τη στιγμή το τρένο ξεκίνησε. Από τα παράθυρα φαινόταν μόνο λευκή 
ομίχλη… Κι ύστερα ένιωσαν πως το τρένο απογειωνόταν. Βγήκαν από την 
ομίχλη για να βρεθούν στον καταγάλανο ουρανό. Αυτό μόνο για λίγο, γιατί δεν 
άργησαν να μπουν σε ένα σύννεφο που όχι μόνο έμοιαζε, αλλά και μύριζε 
σαν κρέμα σαντιγί.
Ο Σοκοφλής είχε μείνει με το γαρίφαλο στο χέρι, όταν τον φώναξε η 
Σελίνα. Ήταν σαν να έβγαινε από όνειρο. Μόνο τότε κοίταξε γύρω του και 
κατάλαβε πως πετούσαν. Η φίλη του ήταν γονατισμένη στο λευκό χαλί και τον 
φώναζε:
«Έλα! Κοίτα έχει μια ζωγραφιά κι ένα γαρίφαλο!»
«Κάποιος νομίζω σας έχει αφήσει μήνυμα», είπε μιλώντας για πρώτη φορά 
ο Ίσον.
Ο Σοκοφλής έσκυψε δίπλα στη Σελίνα. Τι είναι αυτό;
«Σίγουρα το έχει ζωγραφίσει κορίτσι», είπε με βεβαιότητα η Σελίνα. «Τι θέλει 
να μας πει όμως;»
Ο Ίσον γονάτισε κι αυτός δίπλα τους και άνοιξε την τσάντα του. Έβγαλε 
ένα μπουκάλι μπύρα, ξεβίδωσε το καπάκι και ήπιε μια γερή γουλιά.
«Πριν σας πω για το μήνυμα, θα σας πω μια αλήθεια για μένα. Σοκοφλή, το 
ξέρω πως με λες ο Ίσον Που Τα-Πίνει-Όλα…»
Ο Σοκοφλής πήγε να διαμαρτυρηθεί, αλλά ο Ίσον τον έκοψε:
«Έλα, δεν πειράζει. Κι εγώ έβγαζα αστεία ονόματα στους μεγάλους όταν 
ήμουνα μικρός. Να, τη θεία μου την Τούγια Πόρας, τη φώναζα Πέ-Τούγια 
Πόρτας. Για να μη σου πω άλλα χειρότερα! Όμως το μυστικό μου, αλλά δεν 
θέλω να το πείτε σε κανέναν, είναι πως σιχαίνομαι την μπύρα… Είναι πικρή 
και αηδιαστική!»
«…μα τότε», πήγε να πει η Σελίνα
«…Τότε γιατί την πίνω; Το ξεκίνησα όταν πήγαινα στο σχολείο για να κάνω 
το μεγάλο. Μετά ήθελα να κάνω τον «μάγκα» στους φίλους μου και έλεγα 
πως μπορώ να πιω περισσότερο από τον καθένα. Κι όταν μεγάλωσα 
κάνοντας πως πίνω πολλές μπύρες, όλοι νόμιζαν πως όταν μιλούσα ή 
έπαιζα, ήμουνα λίγο μεθυσμένος κι έτσι δικαιολογούσαν τις τρέλες μου! Στην 
πραγματικότητα δεν ήπια ποτέ γουλιά! Γεμίζω τα μπουκάλια με νερό με 
φυσαλίδες και πίνω από αυτό!»
Τα παιδιά κοιτούσαν έκπληκτα τον Ίσον. 
Το πιο παράξενο όμως είναι ότι ενώ ο Ίσον όλα αυτά τα έλεγε στα 
Λαπινκουλντιανά, ο Σοκοφλής καταλάβαινε κάθε λέξη του! Δεν πρόλαβε όμως 
να πει τίποτε γιατί ο Ίσον πήρε στα χέρια του τη ζωγραφιά-μήνυμα κι 
άρχισε πάλι να μιλά:
«Είναι ξεκάθαρο: θα πρέπει να περάσουμε από τη χώρα των καλαμποκιών. 
Να, βλέπετε τον πέτρινο φράχτη, το σπιτάκι και τις καλαμποκιές, δίπλα στο 
χαμογελαστό κορίτσι;»
Κοίταξαν κι οι δυο με απορία τη ζωγραφιά: εντάξει το σπιτάκι και ο 
φράχτης, μα οι καλαμποκιές;
Ο Ίσον λες και διάβαζε τη σκέψη τους είπε:
«Να δείτε τη ζωγραφιά με τα μάτια της ψυχής σας, όπως ακριβώς τη 
ζωγράφισε και το κοριτσάκι. Αλλά μη μου πείτε πως δεν βλέπετε και τις 
πεταλούδες;»
«Τις βλέπουμε!» είπαν κι οι δυο με μια φωνή.
«Είναι μια οικογένεια από λευκές ανθρωποπεταλούδες. Ζουν σε μια χώρα 
πάνω από το Βόρειο Πόλο, όπου υπάρχει αιώνια Άνοιξη. Πρέπει να περάσεις 
από εκεί για να φτάσεις στη Χώρα της Καρδούλας». 
«Της Καρδούλας;» ρώτησε δυνατά ο Σοκοφλής.
«Να, δεν βλέπεις; Έχει ζωγραφίσει τη φετινή Βασίλισσα, την Πριγκίπισσα και 
τη φίλη της».
«Τη φετινή Βασίλισσα;», ήταν η σειρά της Σελίνας να ρωτήσει. 
Ξέρετε, η Σελίνα λάτρευε τις ιστορίες με Πριγκίπισσες και Βασίλισσες…
«Ναι, τη φετινή» απάντησε ο Ίσον. «Στη Χώρα της Καρδούλας κάθε χρόνο 
βγάζουν καινούργια Βασιλική Οικογένεια. Διαλέγουν την πιο αγαπημένη 
οικογένεια της χρονιάς και την ανεβάζουν στο θρόνο. Μόνο όποιος αγαπάει 
μπορεί να κυβερνήσει, λένε. Οι άλλοι, αργά ή γρήγορα γίνονται τύραννοι. Μα 
ακόμη κι ο πιο καλός άνθρωπος αν μείνει για καιρό βασιλιάς χαλάει. Γι’ αυτό 
τους αλλάζουν κάθε χρόνο…»
«Μα πού τα ξέρεις όλα αυτά;» ρώτησε πάλι η Σελίνα…
«Αυτό δεν θα σας το πω τώρα!»
«Και ποιος άφησε το μήνυμα και γιατί;» ρώτησε ο Σοκοφλής.
«Αυτό θα το ανακαλύψετε μόνοι σας! Σας αφήνω λίγο. Πάω να δώσω οδηγίες 
στον Μηχανοδηγό». 
Ο Ίσον έκλεισε την πόρτα πίσω του και τα δυο παιδιά έμειναν μόνα τους 
στο βαγόνι. Δεν πρόλαβαν ούτε να μιλήσουν για την παράξενη κατάσταση κι 
ένιωσαν πως το τρένο προσγειωνόταν. Πήγαν να κοιτάξουν από το 
παράθυρο. Κάτω τους απλώνονταν λιβάδια με κατάλευκα λουλούδια, σαν να 
ήταν χιονισμένα. Στη μέση, μόνο του ένα κόκκινο σπιτάκι. Από την καμινάδα 
του έβγαινε αντί για καπνό, παγωτό χωνάκι…
«Πραγματικός «πύραυλος»», είπε ο Σοκοφλής, καθώς είδε το παγωτό χωνάκι 
να υψώνεται στον ουρανό και να περνά με ταχύτητα μπροστά από το 
παράθυρο του τρένου.
Η Σελίνα πάλι είχε απορροφηθεί να κοιτάζει κάτι παράξενα φτερωτά 
χρυσόψαρα που πετούσαν στον ουρανό.
«Επόμενη στάση: Χρυσοψαρούπολη. Παρακαλούνται οι κύριοι επιβάτες να 
αποβιβαστούν για πικ νικ. Ο συρμός θα παραμείνει στο σταθμό για την 
επόμενη ώρα. Ο μηχανοδηγός και το πλήρωμα του τρένου σας εύχονται μια 
ευχάριστη διαμονή…»
Το τρένο προσγειώθηκε δίπλα στο κόκκινο σπίτι, που, όπως φαίνεται, 
ήταν ο σταθμός. Μόλις κατέβηκαν, βρήκαν να τους περιμένει ένα μεγάλο 
καλάθι. Επάνω υπήρχε μια ταμπελίτσα: «καλάθι για πικ νικ. Προσοχή κατά τη 
μεταφορά».
Ο Σοκοφλής και η Σελίνα το έπιασαν από τα δυο χερούλια και πήγαν για το 
λιβάδι. Κάθισαν ανάμεσα στα κατάλευκα λουλούδια και το άνοιξαν. Πάνω-πάνω 
υπήρχε ένα άσπρο τραπεζομάντιλο που η Σελίνα το πήρε και το άπλωσε 
κάτω. Ο Σοκοφλής που πεινούσε πολύ, πήρε ένα παγωτό βανίλια και το 
εξαφάνισε στο λεπτό. 
Μέσα στο καλάθι υπήρχαν όλα τα καλά σε άσπρο χρώμα: μυρωδάτος 
πουρές, μακαρόνια με κρέμα γάλακτος, μπουκάλια με γάλα και ξινόγαλα, 
γιαούρτι και τζατζίκι, σουβλάκια κοτόπουλου με χαλούμι, κομμάτια τυρί φέτα, 
ρύζι στον ατμό…
Τα άπλωσαν στο τραπεζομάντιλο και ρίχτηκαν στο φαγητό με απίστευτη 
όρεξη. 
Τα χρυσόψαρα πετούσαν χαρούμενα γύρω τους. Τα τάιζαν με κομματάκια 
άσπρου ψωμιού, που πολύ τους άρεσαν…
Όταν τα παιδιά μάζεψαν τα πράγματα, τα χρυσόψαρα ήρθαν κουβαλώντας 
ένα τεράστιο λευκό γαρίφαλο που το πρόσφεραν στον Σοκοφλή. Η μυρωδιά του 
ήταν κα-τα-πλη-κτι-κή.
Τότε το τρένο σφύριξε μια φορά και τα παιδιά βιάστηκαν να πάνε στο 
Σταθμό. Η ώρα είχε περάσει.
Όταν ανέβηκαν στο βαγόνι, η πόρτα έκλεισε μόνη πίσω τους και από το 
μεγάφωνο ακούστηκε:
«Επόμενη στάση: Χώρα των Πεταλούδων. Παρακαλούνται οι κύριοι επιβάτες 
να ξεκουραστούν…. Τους θέλουμε φρέσκους-φρέσκους στο ταξίδι μας! Ο 
μηχανοδηγός και το πλήρωμα σας εύχονται έναν ύπνο γεμάτο όμορφα 
όνειρα. Τα φώτα θα χαμηλώσουν…»
Τα φώτα χαμήλωσαν και μια όμορφη νανουριστική μουσική άρχισε ν’ 
ακούγεται. Τα παιδιά ξάπλωσαν στους μαλακούς καναπέδες και σιγά-σιγά 
αποκοιμήθηκαν….
…Το τρένο περνώντας μέσα από ένα σύννεφο, βάφτηκε κάτασπρο, λες κι 
είχε βουτήξει σε κουβά με μπογιά… Συνέχιζε να βγάζει τον μπαμπακένιο 
καπνό του. Ενώ τα παιδιά κοιμόντουσαν, μικρές κόκκινες καρδούλες πετούσαν 
γύρω με τα άσπρα σγουρά φτεράκια τους, ενώ δεκάδες μισοφέγγαρα 
καθρεφτίζονταν στον ουρανό, φυλάγοντας τον ύπνο των παιδιών.
Το τρένο άρχισε να προσγειώνεται και μια απαλή φωνή ακούστηκε από 
τα μεγάφωνα:
«Παιδιά, ξυπνήστε σιγά-σιγά. Φτάνουμε!»
Σηκώθηκαν κι έτριβαν τα μάτια τους. Ο Σοκοφλής γέμισε δυο ποτήρια 
γάλα που τα ήπιαν μονορούφι. Από το τζάμι είδαν απαλές νιφάδες να 
γεμίζουν τον ουρανό. Όλα κάτω ήταν κατάλευκα. Το τρένο ήσυχα-ήσυχα 
προσγειώθηκε. Δεν ακουγόταν κανένας θόρυβος. Μια απόκοσμη σιωπή 
βασίλευε…
«Χώρα Ανθρωποπεταλούδων. Θα παραμείνουμε για λίγη ώρα. Ντυθείτε 
ζεστά. Μικρή αναπάντεχη χιονόπτωση. Οι ανθρωποπεταλούδες είναι στις 
φωλιές τους. Θα τις συναντήσετε κατά την επιστροφή σας. Καλή
διασκέδαση!»
Όταν έσβησε κι η φωνή από τα μεγάφωνα, ντύθηκαν με τα ρούχα που 
βρήκαν να τους περιμένουν σε μια ανοικτή ντουλάπα και βγήκαν έξω.
Ήταν τέλεια. Ένα έλκηθρο τους περίμενε κι ανέβαιναν πότε ο ένας και 
πότε ο άλλος επάνω…
Στο τέλος, ο Σοκοφλής το έσερνε προς μια πόλη με σπίτια που έμοιαζαν 
έρημα. Ένα μοναχικό πουλάκι τους χαιρέτησε και η Σελίνα του χάρισε ένα 
φωτεινό χαμόγελο.
Τότε το πουλί τους ψιθύρισε στο αυτί το μυστικό του πετάγματος. Η 
Σελίνα και ο Σοκοφλής κουνώντας τα χέρια τους, πετούσαν σαν πουλιά. Όμως 
ένα ακόμη δώρο περίμενε τη φίλη μας. Ένα κόκκινο μπαλόνι καρδιά.
«Θα σου χρειαστεί εκεί που πάτε», είπε αινιγματικά το πουλί με ανθρώπινη 
λαλίτσα.
Τους χαιρέτησε και έφυγε πετώντας.
«Αιωρούμαστε στην παγωνιά με ζεστή καρδιά. Έτσι λες να νιώθουν οι 
χιονονιφάδες Σοκοφλή;» ρώτησε η Σελίνα
«Δε με νοιάζει, είναι τρεεεεεεεελλα!!!»
Μια μουσική, ένα βαλς από χιλιάδες τιτιβίσματα πουλιών απλώθηκε στον 
αέρα κι άρχισαν να χορεύουν. Η Σελίνα που μάθαινε χορό, οδηγούσε τα 
βήματα του Σοκοφλή -αν μπορούμε να τα πούμε έτσι, αφού ήταν στον αέρα.
Είχαν χάσει την αίσθηση του χρόνου, μέχρι που ακούστηκε το σφύριγμα 
του τρένου και χωρίς πολύ διάθεση, πήραν το δρόμο της επιστροφής. 
Μπήκαν από τα παράθυρα πετώντας. Ο Ίσον τους περίμενε 
χαμογελώντας στο βαγόνι.
«Και τώρα όλα είναι έτοιμα για τη Χώρα της Καρδούλας. Βλέπω έχεις και το 
κόκκινο μπαλόνι. Ήμουνα σίγουρος για σένα Σελίνα. Όσο για τον Σοκοφλή…»
Άνοιξε το σακίδιό του κι έβγαλε ένα παράξενο μπαλόνι. Ήταν ένα 
τεράστιο φουσκωτό ποτήρι με αληθινό γάλα μέσα.
«Θα σας χρειαστεί κι αυτό για την αποστολή σας! Πώς νιώθετε; Είσαστε 
ξεκούραστοι; Είσαστε έτοιμοι;»
Τα δυο παιδιά κοιτάχτηκαν αμήχανα:
«Έτοιμοι για ποιο πράγμα;»
Ο Ίσον δεν απάντησε στις ερωτήσεις τους, παρά τους χαιρέτησε με το 
αινιγματικό του χαμόγελο και πήγε πάλι να «δει τι κάνει ο φίλος του ο 
μηχανοδηγός».
Τα παιδιά δεν πρόλαβαν να αναρωτηθούν και πολύ καθώς, αυτή τη φορά, 
το ταξίδι ήταν πολύ σύντομο. 
Ακούστηκε η φωνή να μιλά στα αγγλικά από το μεγάφωνο:
«End of train destination. Passengers are kindly requested to disembark». 
Με άλλα λόγια, το τρένο είχε φτάσει στο τέλος της διαδρομής και θα 
έπρεπε να κατεβούν. Πήρε ο καθένας το μπαλόνι του, η Σελίνα την κόκκινη 
καρδιά και ο Σοκοφλής το φουσκωτό ποτήρι με το γάλα και βγήκαν έξω στη 
Χώρα της Καρδούλας.
Πώς το κατάλαβαν; Δεν ήθελε πολύ σκέψη: ένα τεράστιο κόκκινο δέντρο 
σε σχήμα καρδιάς τους υποδέχτηκε στη χώρα. Πάνω του στριφογυρνούσαν 
μικρά χάρτινα καραβάκια. Πίσω του σε έναν ζωγραφισμένο τοίχο ήταν 
γραμμένες παράξενες νότες, που μόλις τις κοιτούσες, άφηναν έναν 
παράξενο ήχο.
Τα δυο παιδιά κοιτούσαν μαγεμένα. Κανείς δεν φαινόταν πουθενά.
Προχώρησαν λίγο και βρέθηκαν σε ένα χωράφι με παγωτολούλουδα. Ο 
Σοκοφλής όρμησε πάνω τους λες κι είχε να φάει χρόνια. Η Σελίνα 
προσπαθούσε να τον σταματήσει και του έδειχνε έναν λόφο που ξεπρόβαλλε 
ανάμεσα σε δυο παράξενα δέντρα που έμοιαζαν με γλειφιτζούρια.
Ήταν σίγουρη πως πάνω στον λόφο βρισκόταν το Παλάτι της Χώρας της 
Καρδούλας.
Ήδη το μπαλόνι της έμοιαζε να την τραβάει προς τα κει. «Λες αυτό να 
εννοούσε ο Ίσον;» Προσπαθούσε να πείσει τον Σοκοφλή να προχωρήσουν, 
αλλά αυτός έπεσε στα γόνατα και την παρακαλούσε να μείνουν λίγο ακόμη 
στο παγωτοχώραφο…
Ευτυχώς που και το δικό του μπαλόνι άρχισε να τον τραβάει προς το 
παλάτι, αλλιώς ο Σοκοφλής ποτέ δεν θα ξεκολλούσε από τα παγωτά. Άσε που 
κολλούσαν πια και τα χέρια του ενώ η μύτη του φαινόταν να έχει κάνει βουτιά 
σε παγωτό βανίλια!
Η Σελίνα έβαλε τα γέλια όταν τον είδε. Ο Σοκοφλής πήγε να θυμώσει με 
τη φίλη του, όταν ακούστηκε μια φωνή:
«Ήρθαν!»
Λες κι αυτό ήταν το σύνθημα, τώρα οι φωνές έγιναν πολλές:
«Ήρθαν! Ήρθαν!»
Κόσμος πολύς ντυμένος στα άσπρα και στα κόκκινα άρχιζε να τους 
πλησιάζει από παντού. Ανάμεσά τους ξεχώριζε μια πανύψηλη γυναίκα 
τυλιγμένη σε μια ολόλευκη γούνα. Αυτή ήταν που ήρθε πρώτη κοντά τους 
για να τους καλωσορίσει.
«Καλώς τους κι ας αργήσανε!»
Από δίπλα της ξεπετάχτηκε ένας κοντούλης άντρας με ένα τεράστιο 
κατάλευκο μουστάκι και μια επιβλητική άσπρη στολή, στολισμένη με μια 
μεγάλη κόκκινη καρδιά, που στη μέση της είχε κεντημένο ένα χρυσό κλειδί.
«Αγαπητοί μου φίλοι, είναι μεγάλη τιμή για μένα τον Άκουσον-Άκουσον, 
Μέγα Θησαυροφύλακα της Καρδούλας, να σας υποδέχομαι στην όμορφη και 
αγαπημένη χώρα μας. Αν και οι περιστάσεις που σας φέρνουν εδώ είναι 
(γκχ! γκχ! -εδώ έβηξε λίγο) μάλλον δυσάρεστες, θέλω να σας ευχηθώ μια 
αξέχαστη διαμονή…» 
Η Σελίνα και ο Σοκοφλής τα είχαν χάσει και κοιτάζονταν μεταξύ τους. 
Ούτε κατάλαβαν τι τους είπαν στη συνέχεια διάφοροι επίσημοι, ούτε 
κατάλαβαν πως έφτασαν στο παλάτι μπροστά σε ένα τεράστιο τραπέζι, που 
χωρούσε -τι να πει κανείς;- χιλιάδες ανθρώπους.
«Εδώ στην Καρδούλα, τρώμε πάντα όλοι μαζί», τους εξήγησε η ψηλή γυναίκα 
που, όπως τους συστήθηκε, ήταν η Μεγάλη Τραπεζοκόμος Μέλο-Μακαρόνιν.
«Με διάλεξαν λόγω ύψους, νομίζω», τους εκμυστηρεύθηκε. «Είμαι η μόνη 
που μπορώ να δω από τη μια άκρη του τραπεζιού στην άλλη και να καταλάβω 
αν λείπει κάτι. Επίσης είμαι η μόνη που βλέπω όλους τους σερβιτόρους και 
τους μάγειρες για να τους καθοδηγώ και να τους ελέγχω. Βλέπεις, δεν είναι 
όλοι το ίδιο καλοί. Εδώ στην Καρδούλα, κάθε μέρα αλλάζουν αυτοί που 
ετοιμάζουν το τραπέζι και τα γεύματα. Δεν υπάρχει κανείς που να μην 
περνάει από αυτή τη θέση: ακόμη κι εγώ!» 
«Αγαπητή Μέλο, τα παιδιά θα έχουν όλο τον καιρό να μάθουν τις συνήθειές 
μας. Νομίζω ότι ήρθε η ώρα να τους μιλήσουμε για την αποστολή τους», 
είπε ο Άκουσον- Άκουσον που τόση ώρα… άκουγε σιωπηλός.
«Έχετε δίκιο Θησαυροφυλακούλη μου», είπε η Μέλο και του έσκασε ένα φιλί 
στη μύτη. Εκείνος έγινε κατακόκκινος, την ίδια ώρα που το χαμόγελο έφτανε 
μέχρι τ’ αυτιά του.
«Λοιπόν», είπε αφού συνήλθε από την ταραχή του. «Η βασιλική οικογένεια 
της Καρδούλας έχει εξαφανιστεί. Και μόνο εσείς μπορείτε να τη βρείτε!»
[Το κλεμμένο Κάντελε] 
Η Σελίνα και ο Σοκοφλής κοιτάχτηκαν έκπληκτοι: γιατί μόνο αυτοί 
μπορούσαν να βρουν τη Βασιλική Οικογένεια και πώς;
«Παρά τις συμβουλές μου, αποφάσισαν πριν από δέκα μέρες να πάνε 
οικογενειακά στη Μαγεμένη Λίμνη», είπε ο Άκουσον-Άκουσον. 
«Ο βασιλιάς Απανιέμι, η βασίλισσα Μαρί-Μέκο με την πριγκίπισσα Βάινα και 
τον πρίγκιπα Γιόουκα», πρόσθεσε η Μέλο, διακόπτοντας τον Άκουσον, που 
συνέχισε απτόητος: 
«Είναι στην παγωμένη χώρα Πόγιολα όπου βασιλεύει η πανίσχυρη μάγισσα 
Λόουχι».
«Μας έκλεψε το Κάντελε!» διέκοψε πάλι η Μέλο.
«Ναι, ναι το Κάντελε…» επανέλαβε ο Άκουσον.
«Το… Κάντελε;» είπαν απορώντας ο Σοκοφλής και η Σελίνα.
«Είναι το μουσικό όργανο που έφτιαξε ο Βάιναμούινεν, ο σοφός μας βάρδος. 
Οι χορδές του είναι φτιαγμένες από πλεξούδα μαλλιών που του χάρισε μια 
γοργόνα κι ο σκελετός του από τα κόκαλα ψαριού-γίγαντα που κατάφερε να 
ψαρέψει μόνος του…» τους ενημέρωσε η Μέλο.
«Κι όταν ακούς να παίζουν μουσική στο Κάντελε, όποια στενοχώρια κι αν 
έχεις την ξεχνάς», πρόσθεσε ο Άκουσον. «Την έκλεψε η Λόουχι που ζηλεύει 
τη χαρά της Καρδούλας. Είπε πως θα την επέστρεφε αν η βασιλική 
οικογένεια την επισκεπτόταν στην Παγωμένη της χώρα, στην άκρη της 
λίμνης. Δήθεν πως δεν αντέχει πια τη μοναξιά κι ήθελε την παρέα τους. 
Ήταν παγίδα! Η Μαργιάτα, η μάντισσά μας που γέννησε τρώγοντας μούρα το 
πιο όμορφο αγοράκι της Καρδούλας, είπε πως οι μόνοι που μπορούν να 
νικήσουν τη μάγισσα είσαστε εσείς! Μόνο που θα πρέπει να πάτε μόνοι σας 
στην Πόγιολα!»
«Μα πώς;»
«Με το τρένο, φυσικά!» ακούστηκε μια γνώριμη φωνή και ο Ίσον βρέθηκε 
ξαφνικά μπροστά τους. Τον είχαν ξεχάσει…
«Η μάγισσα Λόουχι θα πάθει την πλάκα της», πρόσθεσε. 
[Αποστολή στην Παγωμένη Πόγιολα] 
Τα παιδιά είχαν ζαλιστεί εντελώς και χάρηκαν που ανέλαβε δράση ο Ίσον. 
Μετά από λίγη ώρα, πετούσαν ψηλά με το τρένο και σύντομα είδαν κάτω την 
πανέμορφη λίμνη όπου είχε χαθεί η βασιλική οικογένεια. Ακόμη είχαν στ’ 
αυτιά τους τις ευχές του Άκουσον, της Μέλο και όλων των άλλων που 
μαζεύτηκαν στο Σταθμό να τους αποχαιρετήσουν.
Το παλάτι της μάγισσας βρισκόταν στις όχθες της λίμνης. Κρυστάλλινο 
και παγερό, ωστόσο πανέμορφο μέσα στα χρώματα που δημιουργούσαν πάνω 
του οι ακτίνες του ήλιου. Σε ζάλιζε κι έχανες τη θέλησή σου…
Ο Ίσον έβγαλε από τη τσάντα του δυο ζευγάρια κόκκινα γυαλιά για τα 
παιδιά.
«Με αυτά δεν θα πάθετε τίποτε… Εμένα δεν μου χρειάζονται. Έχω 
αχρωματοψία. Και τώρα δεθείτε!»
Δέθηκαν στις θέσεις και το τρένο ανέπτυξε τεράστια ταχύτητα, 
πέφτοντας με δύναμη πάνω στο παλάτι. Τα παιδιά τραντάχτηκαν και 
τρόμαξαν, όμως ο παγωμένος τοίχος θρυμματίστηκε και το τρένο βρέθηκε 
μέσα σε μια τεράστια αίθουσα. Ο ατμός του έλιωνε σιγά-σιγά το ταβάνι. 
Η Σελίνα και ο Σοκοφλής κατέβηκαν κι έπεσαν σχεδόν επάνω στη 
μάγισσα που ερχόταν εξαγριωμένη, φωνάζοντας, προς το μέρος τους. 
Περίμεναν ότι θα έβλεπαν κάποια τερατόμορφη γριά, μπροστά τους 
όμως στεκόταν μια πανέμορφη μελαχρινή γυναίκα με καταπράσινα μάτια 
που πετούσαν φλόγες.
«Ποιοι είσαστε εσείς και πώς τολμάτε;»
Ύψωσε το ραβδί της, είπε κάτι ακατάληπτο και μετά το τέντωσε προς το 
μέρος τους.
Δεν έγινε τίποτα! Η μάγισσα επανέλαβε τις κινήσεις της έκπληκτη. Πάλι 
τίποτα!
«Μα… Μα…»
Ξανάπλωσε το ραβδί της και είπε τις πιο βαριές κατάρες που έχουν 
ακουστεί ποτέ. Δεν τολμάω ούτε να τις γράψω, ούτε να τις πω.
Κάτι σαν φλόγα έφυγε από το ραβδί. Τους κόπηκε η ανάσα. Η φλόγα 
σταμάτησε λίγα χιλιοστά πριν από τον Σοκοφλή που πετάχτηκε μπροστά. 
Μετά, η φλόγα έκανε μια απότομη στροφή κι έπεσε πάνω στη μάγισσα με 
δύναμη.
Μπροστά στα μάτια τους η μάγισσα άλλαξε χίλιες μορφές, μέχρι που 
έγινε καπνός και χάθηκε από την τρύπα που είχε ανοίξει ο ατμός του τρένου 
στο ταβάνι. Το παλάτι άρχισε να λιώνει με ταχύτητα, καθώς ένα ζεστό 
αεράκι τους έφερε στα ρουθούνια το λιμνίσιο αέρα.
Ο Ίσον πετάχτηκε από το τρένο.
«Πάμε να βρούμε την οικογένεια και να φύγουμε από δω!»
Δεν χρειάστηκε να ψάξουν πολύ… Η βασιλική οικογένεια, ελεύθερη πια 
από τα παγωμένα δεσμά της έτρεχε προς την έξοδο. Ο Ίσον τους φώναξε:
«Εδώ! Γρήγορα!»
«Το Κάντελε!» φώναξε ο Βασιλιάς και γύρισε πίσω. Οι τοίχοι έπεφταν, μεγάλα 
κομμάτια πάγου έκαιγαν δίπλα τους. Τα λεπτά κυλούσαν κι ο βασιλιάς δεν 
φαινόταν πουθενά!
Η οικογένειά του αρνιόταν να μπει στο τρένο. Άλλο ένα κομμάτι έπεσε κι 
έγδαρε τον ώμο της βασίλισσας.
«Πρέπει να μπείτε στο τρένο, τώρα!» φώναξε ο Ίσον.
«Ποτέ χωρίς τον Απανιέμι», είπε η βασίλισσα Μάρι-Μέκο.
Ο Ίσον αναγκάστηκε να φύγει, να πάει να βρει τον βασιλιά...
Όταν πια πίστευαν ότι θα χαθούν για πάντα στα ερείπια του παλατιού, 
φάνηκε ο Ίσον κουβαλώντας στον ώμο του τον βασιλιά και κρατώντας με το 
άλλο χέρι το Κάντελε...
Μόλις που πρόλαβαν να μπουν όλοι στο τρένο και να φύγουν όταν το 
παλάτι κατέρρευσε κι άρχισε να λιώνει. Αυτό που θα έβλεπαν χρόνια 
αργότερα, όταν μεγάλοι πια θα επέστρεφαν στην Όχι-Πια-ΠαγωμένηΠόγιολα, ήταν πως εκεί που βρισκόταν το παλάτι, φύτρωσε ο πιο όμορφος 
άγριος ανθόκηπος του κόσμου…
Η Σελίνα και ο Σοκοφλής ούτε κατάλαβαν τι έγινε μετά. Για τη Σελίνα δεν 
υπήρχε τίποτε άλλο εκτός από τα μαύρα μάτια του πρίγκιπα Γιόουκα και για 
τον Σοκοφλή τίποτε άλλο εκτός από τα κατάλευκα μαλλιά της πριγκίπισσας 
Βάινα. Και για τα μαύρα μάτια μπορείτε να πείτε πως είναι κάτι 
συνηθισμένο, αλλά κατάλευκα μαλλιά;
Μια παραζάλη όλα. Υποδοχή ενθουσιώδης στη Χώρα της Καρδούλας, 
μαγικές μουσικές μέρες και νύχτες με το μαγικό Κάντελε, απίστευτα 
φαγοπότια, αλλά και ρομαντικοί περίπατοι κάτω από τα πιο όμορφα και μαγικά 
δέντρα… Έπρεπε όμως να φύγουν.
Γιόουκα και Σελίνα, Βάινα και Σοκοφλής, δεν έλεγαν να χωρίσουν.
«Του χρόνου που δεν θα είμαστε βασιλική οικογένεια να ξαναρθείτε», είπε ο 
Γιόουκα. Θα διασκεδάσουμε πιο πολύ!
«Να μου γράφεις» είπε η Βάινα. Του έδειξε ένα αγοράκι με μακριά ξανθά 
μαλλιά που στεκόταν δίπλα της. «Ο Μίκα είναι ο ταχυδρόμος της Καρδούλας. 
Θα φροντίζει να έρχονται τα γράμματά σου και θα σου φέρνει τα δικά μου…»
Το τρένο πετούσε κι η Καρδούλα μίκραινε κάτω. Ο Γιόουκα κι η Βάινα 
έγιναν δυο κουκκίδες μέσα στο ασπροκόκκινο πλήθος. Ο Ίσον τώρα δεν τους 
άφησε καθόλου για να δει τον «φίλο του τον μηχανοδηγό». Έβαλε μόνο μια 
μουσική που τους κοίμισε. Στον ύπνο τους είδαν τους αγαπημένους τους και 
τον μικρό Μίκα να τους μοιράζει γράμματα γεμάτα καρδιές.
Έφτασαν πίσω στη χώρα του βορρά, στον παλιό εγκαταλειμμένο σταθμό. 
Ο Ίσον τους πήγε στον Βέσα για παγωτό: 
«Αν και το έχεις παρακάνει Σοκοφλή και σε βλέπω την άλλη φορά να έρχεσαι 
για σφραγίσματα», πρόσθεσε, σαν να θυμήθηκε ξαφνικά πως πάνω απ’ όλα 
ήταν ο καλύτερος οδοντίατρος του Βορρά.
Κάθισαν όλοι μαζί τρώγοντας παγωτό και βουτώντας τα πόδια τους στο 
νερό.
«Ξέρετε γιατί νικήσατε τη μάγισσα;» τους ρώτησε ο Ίσον…
«Όχι».
«Γιατί, όπως είδε και η μάντισσα Μαργιάτα, έχετε καρδιά πιο μεγάλη από της 
Καρδούλας. Είσαστε οι καλύτεροι φίλοι και μένετε πάντα φίλοι ακόμη κι όταν 
περνάτε τόσους μήνες μακριά ο ένας από τον άλλο. Μοιράζεστε τα πάντα 
και όταν τσακώνεστε φιλιώνετε αμέσως και… όταν μεγαλώσετε, θα 
παντρευτείτε κι οι δυο στην Καρδούλα. Ξέρετε με ποιους!»
Κοκκίνισαν κι οι δυο και κοίταξαν τα πόδια τους…
Το σούρουπο της τελευταίας μέρας έπεφτε πάνω στη θάλασσα που 
μοιάζει με λίμνη. Διακοπές τέλος. Άρχιζαν τα σχολεία. 
«Θα σας πω το αγαπημένο μου τραγούδι» είπε ο Ίσον.
Αν κάποια μέρα νιώσω πως έχω ακεφιές
Μονάχα με δυο λέξεις σε νότες μαγικές
Δίνω ρυθμό στα χέρια, στα πόδια, στο κορμί
Κι αρχίζω να χορεύω με δύναμη κι ορμή
Σηκώθηκε και χόρευε σαν τρελός στην προβλήτα. Τα παιδιά τον 
ακολούθησαν…
Δυο μακροβούτια ο χρόνος και καλοκαίρι πάλι!
Από τον Τρελαντώνη σε διασκευή-σκηνοθεσία: Γλυκερίας Καλαϊτζή, μουσική: Κώστας Βόμβολος, στίχοι: 
Γιώργος Φράγκογλου
Έτσι τέλειωνε το τραγούδι…
Έτσι χαιρέτησαν τον Ίσον…
Έτσι χαιρέτησαν κι ο ένας τον άλλο... 
Την τελευταία στιγμή στο αεροδρόμιο, είδαν ένα ξανθό αγοράκι να 
τρέχει προς το μέρος τους κουβαλώντας μια τεράστια δερμάτινη τσάντα. 
Ήταν ο Μίκα ο ταχυδρόμος της Καρδούλας:
«Έχετε γράμμα!»
Έβγαλε ένα φάκελο γεμάτο καρδούλες και τον έδωσε στον Σοκοφλή.
«Το δικό σου σε λίγο», είπε στη Σελίνα.
Ο Σοκοφλής έβαλε το χέρι στην τσέπη κι έδωσε έναν φάκελο στον μικρό 
ταχυδρόμο…
Στο αεροπλάνο διάβαζε και ξαναδιάβαζε το γράμμα. Όπως κι η Σελίνα το 
δικό της που το κουβαλούσε παντού και το άνοιγε κάθε τόσο.
Ο Ίσον κάπνιζε την πίπα του χαμογελώντας, πίνοντας τις ψευτομπύρες 
του και σιγοτραγουδώντας πάντα:
Δυο μακροβούτια ο χρόνος και καλοκαίρι πάλι.

Μια φορά κι έναν καιρό, σ’ έναν μακρινό κάμπο, ένας γεωργός ηλιοψηνότανε 
οργώνοντας το χωράφι του. Ο Άνθρωπος αυτός, που λέτε, είχε τη φήμη του 
κακού. Γκρίνιαζε με το παραμικρό. Όλο θύμωνε. Ένιωθε ζήλια μέσα του, 
κακία για τους άλλους. Δεν ξέρω βέβαια αν έφταιγε και τόσο. Πέντε κούτσικα 
παιδιά είχε, τρεις γιούς και δύο κόρες -χώρια τον εαυτό και τη γυναίκα του- κι 
ένα μονάχα κακοτράχαλο, μικρούλι χωραφάκι να τα θρέψει. Τι να σου κάνει ο 
καψερός; Έβλεπε τον έναν με κλεψιές, τον άλλον με κατεργαριές, να 
πλουτίζουν και κείνος ίσα ίσα να ταΐζει τη φαμελιά του. Άνθρωπο δεν άντεχε 
να βλέπει. Όλους τους απεχθανότανε και όλους τους μισούσε.
Αυτά κι άλλα σκεφτότανε καθώς όργωνε τη γη και ίδρωνε και 
ξεΐδρωνε. Κι όλο και τα ‘βαζε με το κακό ριζικό του. Κι όλο και καταριότανε 
την ατυχία του. Ώσπου εμφανίστηκε μπροστά του ένα μικρόσωμο ανθρωπάκι, 
με παράξενα χρωματιστά ρούχα, πλουμιστό καπέλο και μυτερά αυτάκια -
ξωτικά τα λένε πολλοί.
— Άνθρωπε, σε βλέπω χρόνια και καιρούς να μουρμουράς, να 
γκρινιάζεις, να έχεις έχθρα μέσα σου και μίσος μαζωμένο και θλίβομαι και σε 
λυπάμαι και πονάει η ψυχή μου ολάκερη. Όχι γιατί κουράζεσαι, γιατί σε τρώει 
ο ήλιος κι ο αέρας, η βροχή και το αγιάζι πολλές φορές χωρίς αποτέλεσμα, μα 
γιατί η ψυχή σου δεν ξέρει τι θα πει γαλήνη, δεν αποζητάς ποτέ τη συντροφιά 
άλλου ανθρώπου, ούτε στη μοναξιά σου όμως ησυχάζεις.
Ο γεωργός αγριοκοίταξε το ξωτικό χωρίς καμία έκπληξη και συνέχισε 
τη δουλειά του. Κείνο, αφού είπε τα λόγια που ήθελε, ευθύς εξαφανίστηκε.
— Μπα, της ιδέας μου θα ήταν, σκεφτόταν το βράδυ που ξάπλωσε να 
κοιμηθεί κι έφερε στον νου του το πρωινό περιστατικό. Ήταν όμως τόσο 
κουρασμένος, που ακόμα και οι σκέψεις ήτανε πολυτέλεια. Έτσι, 
αποκοιμήθηκε αποκαμωμένος.
Την άλλη μέρα, πρωί πρωί, ξεκίνησε να πάει να σπείρει. Πάλι τα ίδια. 
Φτου κι απ’ την αρχή. Δουλειά, δουλειά, δουλειά. Και κείνος να μην αντέχει 
να βλέπει ακόμα και τους ελάχιστους που τύχαινε να περνούν από κει. Όλο με 
κάτι να εκνευρίζεται, όλο για κάτι να παραπονιέται, να βλαστημάει με το 
παραμικρό. Και ζήλια και κακία και σκέψεις άσχημες για όλους. Βέβαια το 
ξανάπαμε, πώς μπορούσε να πετάει κι απ’ τη χαρά του όταν όλο κι όλο του το 
βιος ήταν αυτό το χωραφάκι, που με τα βίας κάλυπτε τα μισά έξοδα της 
φαμελιάς του;
Με τούτα και με τ’ άλλα όμως η ώρα πέρασε και, λίγο πριν επιστρέψει 
στο σπιτικό του, –τσουπ!- να σου και πάλι μπροστά του το παράξενο 
ανθρωπάκι.
— Άνθρωπε, σε βλέπω χρόνια και καιρούς να μουρμουράς, να 
γκρινιάζεις, να έχεις έχθρα μέσα σου και μίσος μαζωμένο και θλίβομαι και σε 
λυπάμαι και πονάει η ψυχή μου ολάκερη. Όχι γιατί κουράζεσαι, γιατί σε τρώει 
ο ήλιος κι ο αέρας, η βροχή και το αγιάζι πολλές φορές χωρίς αποτέλεσμα, μα 
γιατί η ψυχή σου δεν ξέρει τι θα πει γαλήνη, δεν αποζητάς ποτέ την 
συντροφιά άλλου ανθρώπου, ούτε στη μοναξιά σου όμως ησυχάζεις.
Ο γεωργός αγριοκοίταξε και πάλι το ξωτικό χωρίς καμία έκπληξη και 
συνέχισε τη δουλειά του. Κείνο, αφού είπε τα λόγια που ήθελε, ευθύς 
εξαφανίστηκε.
— Μπα, της ιδέας μου θα ήταν, σκεφτόταν και τούτο το βράδυ που 
ξάπλωσε να κοιμηθεί κι έφερε στον νου του το πρωινό περιστατικό. Ήταν 
όμως τόσο κουρασμένος, που ακόμα και οι σκέψεις ήτανε πολυτέλεια. Έτσι, 
αποκοιμήθηκε αποκαμωμένος.
Έφτασε και το τρίτο πρωινό και να μη σας τα πολυλογώ, δεν άλλαξε 
κάτι. Όλα έγιναν όπως τις προηγούμενες ημέρες. Σκληρή δουλειά, και ήλιος, 
και αγέρι, και γκρίνια, και κακία και το ξωτικό στην ώρα του και πάλι:
— Άνθρωπε, σε βλέπω χρόνια και καιρούς να μουρμουράς, να 
γκρινιάζεις, να έχεις έχθρα μέσα σου και μίσος μαζωμένο και θλίβομαι και σε 
λυπάμαι και πονάει η ψυχή μου ολάκερη. Όχι γιατί κουράζεσαι, γιατί σε τρώει 
ο ήλιος κι ο αέρας, η βροχή και το αγιάζι πολλές φορές χωρίς αποτέλεσμα, μα 
γιατί η ψυχή σου δεν ξέρει τι θα πει γαλήνη, δεν αποζητάς ποτέ την 
συντροφιά άλλου ανθρώπου, ούτε στη μοναξιά σου όμως ησυχάζεις.
Αυτή τη φορά όμως η αντίδραση του Ανθρώπου δεν ήταν η ίδια. Δεν το 
αγριοκοίταξε απλά, αλλά άρχισε και να το βρίζει και να το πετροβολάει και να 
το κυνηγάει και να μην μπορεί να ελέγξει τον θυμό και τη μανία του.
Το καημένο το μικρό πλασματάκι δεν ήξερε πώς να αντιδράσει. Μια 
έτρεχε από δω, μια έτρεχε από κει με τα μικρά ποδαράκια του και κάτι 
προσπαθούσε να του εξηγήσει και κάτι προσπαθούσε να του πει, μα του κάκου.
Ώσπου, κάποια στιγμή, ο Άνθρωπος σκόνταψε σε μια πέτρα και 
πλήγωσε το πόδι. Έσκυψε να σκουπίσει το αίμα.
Τότε το ξωτικό βρήκε την ευκαιρία να τον πλησιάσει. Κρατούσε στα 
χεράκια του ένα μικρό σακούλι:
— Εσύ μπορεί να με βρίζεις και να με κυνηγάς, εγώ όμως θέλω να σε 
βοηθήσω. Μέσα εδώ έχω σπόρους μαγικούς. Σπείρε τους σ’ ένα μικρό 
κομματάκι απ’ τη γη σου, πότισέ τους, φρόντισέ τους, κι όταν έρθει η ώρα 
θέρισέ τους. Θα σου δώσουν μερικά φυτάκια μικροσκοπικά. Θα τα μαζέψεις με 
πολύ προσοχή και επιμέλεια, θα τα ξεράνεις, θα τα φυλάξεις σ’ ένα βαζάκι. Το 
μίγμα τους είναι μαγικό. Βράσε το και κάνε ένα αφέψημα. Λίγες σταγονίτσες 
μόνο αν ρίξεις στο νερό ανθρώπου και το πιεί, ευθύς θα εξαφανιστεί και θα 
είναι σαν να μην υπήρξε ποτέ. Τότε αυτόματα όλα τα υπάρχοντά του θα 
γίνονται δικά σου. Προσοχή όμως: ελάχιστες σταγόνες αρκούν!
Αυτά είπε το μικροσκοπικό πλάσμα και εξαφανίστηκε.
Ο Άνθρωπος, ξαφνιασμένος, πήρε το σακουλάκι με τους σπόρους, του
έριξε μια ματιά γεμάτη αμφιβολία και το έχωσε στην τσέπη του. 
Το βράδυ κοιμήθηκε αμέσως δίχως να σκεφτεί τίποτα. Λίγο πριν 
ξημερώσει όμως ξύπνησε ταραγμένος. Σηκώθηκε και, όταν βρήκε το σακούλι 
με τους σπόρους του μαγικοβότανου στην τσέπη του παντελονιού του, 
πείστηκε πια πως τίποτα απ’ όσα συνέβησαν τις τελευταίες μέρες δεν ήταν της 
φαντασίας του. Δίχως να πει το οτιδήποτε σε κανέναν ακολούθησε τις οδηγίες 
του ξωτικού. Έσπειρε, πότισε, φρόντισε και θέρισε τα ευαίσθητα φυτάκια. Τα 
ξέρανε. Τα φύλαξε σε ένα βαζάκι.
Μέρες και νύχτες δούλευε ασταμάτητα κι όλο σκεφτόταν: να το κάνει, 
να μην το κάνει; Να ποτίσει με μαγικό βοτάνι τους ανθρώπους ή όχι; Να τους 
εξαφανίσει και να κάνει δικά του όλα τα υπάρχοντά τους χωρίς να το πάρει 
κανείς χαμπάρι ή να συνεχίσει να είναι τίμιος κι ας μην έχει αποτέλεσμα κάτι 
τέτοιο; Κι αν αποφασίσει τελικά να το χρησιμοποιήσει από ποιον ν’ αρχίσει 
και πώς να ρίξει στο νερό του τις μαγικές σταγόνες;
Στο μεταξύ είχε ήδη βράσει τη μισή ποσότητα του αποξηραμένου φυτού 
και την έβαλε σε ένα μεγάλο γυάλινο μπουκάλι. Το έκρυψε καλά καλά μες 
στον τορβά με το προσφάι του και ξεκίνησε αξημέρωτα για τη δουλειά του.
Έτσι όπως προχωρούσε σκεφτικός, το μάτι του έπεσε στην πηγή με το 
γάργαρο νεράκι που πότιζε όλο το χωριό και τα περίχωρα. Μια ιδέα ήρθε στο 
μυαλό του. Αν έριχνε μερικές σταγόνες εδώ; Αφού το βοτάνι ήταν μαγικό, 
όπως τον είχε πληροφορήσει το ξωτικό, εκείνος θα επέλεγε στο νερό ποιων θα 
ταξίδευε το πολύτιμο υγρό. Ναι, ναι, αυτό ήταν! Έβγαλε βιαστικά το γυάλινο 
μπουκάλι χαμογελώντας. Όμως, μέσα στον ενθουσιασμό του, το μπουκάλι 
ξέφυγε από τα χέρια του και έγινε χίλια μικρά κομματάκια. Όλο το 
περιεχόμενό του έπεσε μέσα στην πηγή. 
Πιο εκνευρισμένος από ποτέ, βλαστημώντας τη μοίρα και το κακό 
ριζικό του, αφού το είχε σε γουρσουζιά να του πέσει γυάλινο μπουκάλι απ’ τα 
χέρια και να σπάσει, πήρε τον δρόμο για το χωράφι του. Είχε αποφασίσει όταν 
γυρίσει σπίτι να πετάξει το παλιοβότανο, που σίγουρα καμιά κοροϊδία του 
ξωτικού θα ήταν. Καλά, πώς μπόρεσε εκείνος, έξυπνος άνθρωπος, να πιστέψει 
σε μια τέτοια ανοησία; Πώς είναι δυνατόν με λίγες σταγονίτσες ζουμάκι να 
εξαφανίζεται ολάκερος άνθρωπος; Στα κομμάτια να πάνε όλα, την ήξερε πολύ 
καλά την τύχη του, ήλιος κι αέρας και βροχή και όργωμα, και σπορά και 
θέρισμα κι η φαμελιά του πάντα πεινασμένη, πάντα κάτι να της λείπει. Αχ, 
μόνο και να είχε μπροστά του το ξωτικό… Ακούς εκεί «Όλα τα υπάρχοντά του 
θα γίνονται δικά σου». Παραμύθια!
Χωρίς να το καταλάβει έφτασε το σούρουπο. Αποκαμωμένος από τη 
σκληρή δουλειά, πήρε τον δρόμο της επιστροφής, ευχόμενος, στον μακρύ 
ποδαρόδρομο που τον περίμενε, να μη συναντήσει άνθρωπο μπροστά του. Κι 
έτσι κι έγινε. «Να και κάτι καλό» σκέφτηκε. Μετά από καμιά ώρα αντίκρισε 
κουρασμένος τα πρώτα σπίτια του χωριού. Μπήκε στο πρώτο δρομάκι όμως 
και κει –περιέργως- επικρατούσε απόλυτη σιγή. Όχι μόνο δεν συνάντησε 
κανέναν, αλλά δεν ακουγόταν ούτε κιχ, ούτε ένα γάβγισμα, ούτε ένα 
νιαούρισμα, ούτε ένα κλάμα μωρού. «Περίεργο…», σκέφτηκε. Συνέχισε να 
προχωράει κοιτάζοντας δεξιά κι αριστερά.
Ήταν ήδη νύχτα και κανένα φως δεν είχε ανάψει. «Βρε, λες;», του 
πέρασε από το μυαλό μια σκέψη. Λίγα βήματα ακόμα και το επιβεβαίωσε. Το 
μαγικό βοτάνι στην πηγή είχε δράσει! Και τώρα τι; Εξαφανίστηκε όλο το 
χωριό; Μα, καλά, αυτός δεν ήθελε να τους ξεκάνει όλους. Μερικούς 
ψωροπερήφανους μόνο. Αλλά προφανώς το μαγεμένο νερό δεν έκανε 
διακρίσεις. «Να χαρώ τώρα ή να στεναχωρηθώ;» 
Τελικά η χαρά επικράτησε. Τα πόδια του έβγαλαν φτερά, ήθελε να 
φτάσει το γρηγορότερο στο φτωχικό του σπιτάκι, να αγκαλιάσει μετά από 
πολύ καιρό τη γυναίκα του, να φιλήσει τα παιδιά του. «Όλα είναι δικά μας! 
Όλα! Και δεν είμαστε υποχρεωμένοι να αντικρίζουμε κανέναν πια…». 
Τι έκανε τον Άνθρωπο να πιστεύει ότι η γυναίκα του και τα παιδιά του 
δεν θα είχαν πιει νερό ποτισμένο με το μαγικό βοτάνι ή, αν είχαν πιει ότι δεν 
θα τους εξαφάνιζε, δεν είμαι σε θέση να γνωρίζω. Πάντως, όταν έφτασε στο 
σπίτι του, είδε πως έλειπαν όλοι τους. Και η γυναίκα του, που όλο και πιο 
θλιμμένη, όλο και πιο σκεπτική την έβλεπε τελευταία, αλλά και τα παιδιά του, 
που όλο και πιο αδύνατα, όλο και πιο φοβισμένα, όλο και πιο γκρινιάρικα 
γίνονταν όσο μεγάλωναν. 
«Αχ, αυτό το ξωτικό, μόνο και να το είχα μπροστά μου! Καλά έλεγαν οι 
παππούδες πως είναι διαβόλου κάλτσες, παμπόνηρα και μοχθηρά κι αλίμονο 
σ’ αυτόν που θα μπλέξει μαζί τους και θα τα εμπιστευτεί. Και ‘γω κορόιδευα 
και γελούσα κι έλεγα πως δεν υπάρχουν. Κοίτα τώρα τι ζημιά… Τώρα που θα 
χαιρόμουν με την οικογένειά μου, τώρα που το χαμόγελο θα επέστρεφε 
επιτέλους στα χείλια της γυναίκας μου, που θα άκουγα το γάργαρο γέλιο των 
παιδιών μου και θα ήμασταν χαρούμενοι, να εξαφανιστούν κι αυτοί από το 
μαγικό βοτάνι…».
Ο Άνθρωπος απόμεινε σκεφτικός. Πόση ώρα δεν ξέρω να το πω, μα 
κάποια στιγμή το στομάχι του άρχισε να διαμαρτύρεται. Άνοιξε το 
σαρακοφαγωμένο απ’ τον χρόνο παλιοντούλαπό τους, μα το μόνο που βρήκε 
ήταν ένα ξεροκόμματο μαύρο ψωμί. Πριν αρχίσει να βρίζει θυμήθηκε πως όλα 
τα σπίτια και τα υπάρχοντά τους ήταν πια δικά του. Έτσι κατευθύνθηκε στο 
πιο αρχοντικό πλουσιόσπιτο του χωριού. Μπήκε μέσα σαν καλός νοικοκύρης 
και, όταν δρασκέλισε την κουζίνα, τα ‘χασε με τα καλούδια που βρήκε. Σιγά 
σιγά άρχισε να ξεχνάει τη θλίψη για τη χαμένη του οικογένεια… 
Από κει και πέρα, όπως καταλαβαίνετε, άρχισε για τον Άνθρωπο του 
παραμυθιού μας μια νέα εποχή. Πρώτον ξεκουράστηκε. Τέρμα πια η σκληρή 
δουλειά του χωραφιού. Το ξύπνημα απ’ τ’ άγρια χαράματα και η επιστροφή το 
βράδυ. Έπειτα απόλαυσε ό,τι είχε στερηθεί: το φαγητό, ένα ζεστό μπάνιο, 
ολοκαίνουργια ρούχα. Μετακόμισε στο ωραιότερο σπίτι. Συγκέντρωσε στοίβες 
από χρήματα και πολύτιμα αντικείμενα.
Όμως κάτι άρχισε να του λείπει. Αναζητούσε συντροφιά στα ζώα. 
Μιλούσε στα φυτά. Όλο τριγυρνούσε από δω και από κει κι όλο δεν τον 
χωρούσε ο τόπος. Ώσπου μια μέρα το πήρε απόφαση: θα πήγαινε μια βόλτα 
στα γύρω χωριά. Έτσι βρε αδερφέ, να ανταλλάξει μια κουβέντα. Πλούσιος 
ήταν τώρα πια, ξεκούραστος ήταν, δεν είχε τίποτα να σκέφτεται που να τον 
βασανίζει, δουλειά, γυναίκα και παιδιά, γιατί να μην ξεδώσει λίγο; 
Χαμογελαστός και εύθυμος έφτασε στο πρώτο χωριό. Μάταια όμως χτύπησε 
πόρτες, μπήκε σε αυλές, αναζήτησε έστω και έναν ήχο, μια υποψία ανθρώπου, 
κανείς, πουθενά. Το μαγικό βοτάνι εξαφάνισε και δω τους ανθρώπους.
Αφού μάζεψε χρήματα και όσα αντικείμενα ήθελε, επέστρεψε πίσω στο 
χωριό του.
Για να μη σας κουράζω, το ίδιο έγινε και στο δεύτερο και στο τρίτο και 
στο τέταρτο χωριό. Και στην πρώτη και στη δεύτερη και στην τρίτη πολιτεία. 
Πουθενά ψυχή. Ο Άνθρωπος πια ένιωθε τόσο απογοητευμένος και τόσο μόνος 
που έπαψε να συγκεντρώνει χρήματα και πολύτιμα αντικείμενα όπως έκανε 
στις πρώτες περιοχές που επισκέφτηκε. Ήταν φως φανάρι: η ποσότητα του 
μαγικοβότανου που έπεσε στην πηγή ήταν τόσο μεγάλη και τόσο ισχυρή, που 
ταξίδεψε σε κάθε υγρό στοιχείο και εξαφάνισε κάθε ανθρώπινη ύπαρξη, όσο 
μακριά κι αν βρισκόταν. Άλλωστε το ξωτικό τον είχε προειδοποιήσει για τη 
δύναμη του αφεψήματος.
Σιγά σιγά, λοιπόν, έχασε τον ύπνο του, την όρεξή του, αδυνάτισε και 
τα ρούχα του άρχισαν να παλιώνουν. Τα μαλλιά και τα γένια του μάκρυναν. 
Αδιαφορούσε για όλα, τίποτα δεν του έκανε αίσθηση. Θα σας φανεί αστείο, 
αλλά έχασε ακόμα και την παλιά του συνήθεια να βρίζει και να καταριέται το 
κακό του ριζικό μπροστά σε κάθε δυσκολία που αντιμετώπιζε. Ζούσε χωρίς 
κανένα νόημα πια, χωρίς καμία ελπίδα… Μια ζωή μονότονη, που σκότωνε 
μέρα με τη μέρα την ψυχή του…
Καταλάβαινε ότι έρχεται και το δικό του τέλος και δεν τον ένοιαζε 
καθόλου. Ίσα ίσα που παρακαλούσε να πεθάνει μια ώρα αρχύτερα, να 
γλιτώσει. Η τελευταία του επιθυμία ήταν να πάει για λίγο στο παλιό του σπίτι 
και στο χωράφι του. Κι ύστερα θα περίμενε μαρτυρικά τον θάνατό του.
Έφαγε λίγα φρούτα και ξεκίνησε. Αν υπήρχε ζωντανό πλάσμα να τον 
δει, θα σκιαζόταν από την άγρια όψη του. Δεν άργησε να φτάσει στο μικρό του 
σπίτι. Χόρτα το είχαν περιζώσει. Κάποια από τα τζάμια είχαν σπάσει. Η στέγη 
ήταν έτοιμη να καταρρεύσει. Ούτε όμως το εσωτερικό του παρουσίαζε 
καλύτερη εικόνα. Έντονη δυσοσμία, αράχνες και ζωύφια φώλιαζαν σε κάθε 
γωνιά. Απογοητευμένος και σκεπτόμενος τις στιγμές που είχε ζήσει εκεί με 
την οικογένειά του, έφυγε όπως όπως.
Τα πόδια του τον οδήγησαν στο χωράφι του, που δυσκολεύτηκε να 
αναγνωρίσει. Ζιζάνια και αγριόχορτα το είχαν πνίξει. Κοίταξε με μάτια που 
έτρεχαν δάκρυα τη γη, που τόσα και τόσα χρόνια έθρεψε αυτόν και τους 
δικούς του και η ψυχή του μάτωσε. Χωρίς να το πολυσκεφτεί, πήρε τα 
σύνεργα της δουλειάς και άρχισε να το φροντίζει, όπως θα έκανε κανείς με 
ένα πολύ μικρό μωρό. Πόσες μέρες του πήρε η δουλειά δεν ξέρω. Πάντως ο 
Άνθρωπος καθάρισε και όργωσε το χωράφι του και το έδαφος έγινε πιο 
εύφορο από ποτέ. Το ίδιο έκανε και με το σπίτι του. Δεν το έβαλε στα πόδια
όταν το ξαναντίκρισε. Αντίθετα, επισκεύασε ό, τι είχε χαλάσει, καθάρισε κάθε 
βρομιά που υπήρχε, το έβαψε με όμορφα χρώματα, έπλυνε τα χαλιά και τις 
κουρτίνες, τις κουβέρτες και τα παπλώματα, ξεχορτάριασε τον κήπο, φύτεψε 
λουλούδια και λαχανικά, το έφτιαξε τόσο όμορφο, που έμοιαζε με 
κουκλόσπιτο.
 Όταν τέλειωσε όλες τις δουλειές που είχε προγραμματίσει, ετοίμασε 
ένα μπουκάλι με το υπόλοιπο μαγικό βοτάνι. Όπως και την προηγούμενη 
φορά, το έκρυψε καλά στον τορβά του και ξεκίνησε για το χωράφι του. Λίγο 
πριν την πηγή το έβγαλε και, όταν πλησίασε, το άδειασε και το πέταξε με 
δύναμη κάτω. Έπειτα έσκυψε και ήπιε μπόλικο νερό. Και κατευθύνθηκε στο 
χωράφι του με την ελπίδα σύντομα να εξαφανιστεί κι ο ίδιος, όπως 
εξαφανίστηκαν οι υπόλοιποι άνθρωποι…
Το νερό τον ζάλισε σαν να ήταν υπνωτικό. Με το ζόρι κρατήθηκε να μη
σωριαστεί στον δρόμο. Ήταν σίγουρος πια πως το τέλος του πλησιάζει. Με 
μεγάλη προσπάθεια έφτασε στο χωράφι. Ξάπλωσε και σκέφτηκε 
χαμογελώντας τη γυναίκα και τα παιδιά του. «Ώρα να σας συναντήσω»,
ψιθύρισε και τα μάτια του έκλεισαν από μόνα τους.
Ο Άνθρωπος δεν πρόλαβε βέβαια να σκεφτεί τίποτ’ άλλο, ήταν όμως 
σίγουρος πως δεν θα ξαναξυπνούσε ποτέ. Κοιμήθηκε ένα ολόκληρο 
μερόνυχτο. Κοιμήθηκε δεύτερο ολόκληρο μερόνυχτο. Λίγο πριν τελειώσει και 
το τρίτο μερόνυχτο τα μάτια του άνοιξαν. Κι αυτό που αντίκρισαν δεν ήταν η 
Κόλαση ή ο Παράδεισος, όπως πίστευε. Αλλά κάτι χειρότερο για κείνον: το 
Ξωτικό.
 «Σε μεγάλους μπελάδες με βάζεις, Άνθρωπε», είπε θυμωμένο. «Μια 
βρίζεις την τύχη σου και το κακό σου ριζικό, τη φτώχεια και τη μοίρα σου, 
μισείς τους ανθρώπους και τη δουλειά σου. Κι από την άλλη, όταν αποκτάς τα 
πάντα, τα περιφρονείς. Δεν τρως. Δεν πίνεις. Δεν χαίρεσαι. Και στο τέλος 
επιστρέφεις και επισκευάζεις το άδειο σου παλιόσπιτο κι οργώνεις το 
κακοτράχαλο χωράφι σου. Τι θέλεις επιτέλους να κάνω για να είσαι 
ευχαριστημένος; Να φέρω καινούριους ανθρώπους στο χωριό, νιάτα, ομορφιά, 
εξυπνάδα, μακροζωία, πλούτη;».
«Τίποτα. Τίποτα απ’ όλα αυτά. Απλά γύρνα τον χρόνο πίσω και κάμε τα 
όλα ακριβώς όπως ήταν πριν…»
Το ξωτικό, μουτρωμένο, άρχισε να μουρμουρίζει κάτι ακατάληπτα, 
μαγικά λόγια. 
Ο χρόνος γύρισε πίσω. Οι άνθρωποι εμφανίστηκαν και πάλι. Το μαγικό 
βοτάνι εξαφανίστηκε. Ο Άνθρωπος βρέθηκε στο χωράφι του. Όμως από τότε 
δεν ήταν ποτέ πια θυμωμένος, ποτέ πια κατσουφιασμένος, ποτέ πια 
γκρινιάρης και δεν μισούσε κανέναν. Ήταν πάντα χαρούμενος, φιλικός και 
γελαστός και έτρεχε πρώτος σε όποιον είχε ανάγκη από βοήθεια. Σύντομα 
έγινε ο πιο αγαπητός κάτοικος του χωριού, των περιχώρων και πολλών 
περιοχών και απέκτησε αμέτρητους αδελφικούς φίλους.
Έτσι το ξωτικό μπορεί να τα έκανε όλα όπως ήταν πριν, έπεσε όμως 
έξω στην τιμωρία του: ο Άνθρωπός μας δεν απέκτησε ποτέ κάτι περισσότερο 
από το χωραφάκι και το παλιό σπιτάκι του, μα σίγουρα πλούτισε περισσότερο 
από τον καθένα! Και μάλιστα αυτή τη φορά χωρίς κανένα μαγικό βοτάνι...

Ο Μπααµπούρ γεννήθηκε σε ένα µικρό χωριό, 
κάπου τρεις ώρες µακριά από την Καµπούλ, 
πρωτεύουσα του Αφγανιστάν. Μια χώρα µε 
πλούσια ιστορία χιλιάδων χρόνων, όµως φτωχή στα 
µάτια των σύγχρονων κατοίκων της. Μια χώρα 
σταυροδρόµι στο πέρασµα των αιώνων, µε 
ιστορική και οικονοµική σηµασία, µα σήµερα 
βασανισµένη από εισβολές ξένων και εµφύλιους 
πολέµους. 
Ψηλά, αγέρωχα βουνά, κατάλευκα τον 
περισσότερο καιρό από τα χιόνια, ποτάµια και 
εκτάσεις απέραντες που δεν µπορούν να 
καλλιεργηθούν. Κι όσες καλλιεργούνται, κυρίως µε 
σιτάρι, πληγώνονται από την ίδια τη φύση. Έτσι 
είδε κι ο πατέρας του Μπααµπούρ, ο Αζάρ, τη 
σοδειά του να καταστρέφεται µέσα σε λίγο καιρό 
από την ξηρασία. Καθώς ο βαρύς χειµώνας έδωσε 
τη θέση του στην άνοιξη, και τα χιόνια άρχισαν 
να γίνονται δροσερά ρυάκια σαν πνοή ζωής µέσα 
στα σκληροτράχηλα εδάφη, η σπορά περίµενε να 
έρθουν από τον ουρανό οι βροχές. Να µεγαλώσει 
το σιτάρι και για µια ακόµη χρονιά να γίνει 
χρυσάφι στα χέρια του φτωχού Αζάρ. 
Μα τούτη τη χρονιά οι βροχές δεν ήρθαν, κι η 
σοδειά καταστράφηκε. Ο Αζάρ µαζί µε τη γυναίκα 
του, την Ντελµπάρ, δεν είχαν τίποτα στα χέρια 
τους για να ζήσουν, εκτός από λίγες κατσίκες και 
µερικές κότες στο µικρό τους πέτρινο σπίτι. Το ίδιο
δράµα ζούσαν χιλιάδες σαν τον Αζάρ και την 
Ντελµπάρ. 
Ο καιρός περνούσε και τα πράγµατα 
δυσκόλευαν όλο και πιο πολύ. «Τίποτα χειρότερο 
από την πείνα», σκεφτόταν ο Αζάρ. Βαθιά 
λυπηµένος, δεν έλεγε κουβέντα για πολλές µέρες. 
Προσπαθούσε να βρει έναν τρόπο να βοηθήσει 
την οικογένειά του. Μα τίποτα δε φαινόταν να τον 
βγάζει από το αδιέξοδο. Ρωτώντας και ψάχνοντας, 
έµαθε ότι µπορούσε να φύγει από το Αφγανιστάν 
για άλλα µέρη, πιο πλούσια. Κι έκανε τα πάντα για 
να βρει χρήµατα για την οικογένειά του, που, µαζί 
µε συγχωριανούς και αγρότες από άλλα χωριά, θα 
έφευγε µακριά, για ένα καλύτερο αύριο. 
Η Ντελµπάρ φρόντιζε τον µικρό Μπααµπούρ. 
∆εν είχε λόγο στην απόφαση του άντρα της. Τον 
αγαπούσε και τον εµπιστευόταν. Μια µέρα, ο Αζάρ 
τής είπε να µαζέψει ό,τι υπήρχε από τα λιγοστά 
τους ρούχα, κυρίως βαριά, για κρύο. Το ταξίδι για 
έναν άλλο κόσµο µόλις άρχιζε. 
Σαράντα άνθρωποι, άντρες, γυναίκες και 
παιδιά, ξεκίνησαν έναν δρόµο δύσκολο. Έκαναν 
χιλιάδες χιλιόµετρα, µέσα σε βουνά και σε 
πεδιάδες. Πέρασαν ποταµούς, κινδύνεψαν, 
αρρώστησαν, πείνασαν. 
Μετά από µέρες πολλές, έφτασαν στη 
θάλασσα. Ο Μπααµπούρ ήταν µόλις έξι χρονών. Κι 
ήταν η πρώτη φορά που είδε το γαλάζιο του 
ουρανού να κινείται στα πόδια του, να αφρίζει, να 
κάνει σχέδια, να έχει ήχο. Η θάλασσα απλωνόταν 
µπροστά του σαν πεδιάδα, γεµάτη όχι µε δέντρα 
παρά µε χρυσαφένια φύλλα. Οι αχτίδες του ήλιου 
είχαν κάνει το θαύµα τους. Χιλιάδες φύλλα 
τρεµόπαιζαν πάνω στο νερό. Κι ο Μπααµπούρ δεν 
ξεκολλούσε το βλέµµα του. 
Με ένα µικρό πλοίο πέρασαν τα χρυσαφένια 
φύλλα που σιγά-σιγά χάνονταν µιας κι ο ήλιος 
έδινε τη θέση του στη νύχτα. Το σκοτάδι έσβησε 
τα πάντα, κι ο µικρός Μπααµπούρ αποκοιµήθηκε 
στην αγκαλιά της µάνας του έχοντας συντροφιά 
τη µουσική που έκανε το κύµα καθώς έσκαγε 
πάνω στο µικρό ξύλινο πλοίο. 
Ξύπνησε από τη φασαρία. Άντρες µε στολές 
τούς φώναζαν, χωρίς να καταλαβαίνει κανένας 
τίποτα. Τους είχαν πιάσει λιµενοφύλακες. 
Βρίσκονταν σε ένα νησί στην Ελλάδα. Ήταν όλοι 
τους παράνοµοι για το κράτος. Μα δεν µπορούσαν 
να τους στείλουν πίσω από τη στιγµή που είχαν 
βγει στην ακτή. 
Ταλαιπωρηµένοι, άυπνοι, διψασµένοι, 
πεινασµένοι. Με την αλµύρα να έχει κολλήσει 
πάνω τους, τα χείλη τους στεγνά, να αναζητούν 
µια σταγόνα γλυκού νερού να τα µαλακώσει. 
Τους πήραν τα στοιχεία και τους άφησαν 
ελεύθερους. Κανονικά, µετά από λίγες µέρες, θα 
έπρεπε να εγκαταλείψουν τη χώρα. Μα κανείς 
τους δεν ήθελε. Έφυγαν από τα σπίτια τους για να 
ζήσουν, και δεν είχαν σκοπό να γυρίσουν πίσω όσο 
κι αν πονούσαν για τους δικούς τους, για τα 
φτωχικά τους. 
Στις µέρες που πέρασαν, έφυγαν όλοι σχεδόν 
από το νησί, για αλλού. Σχεδόν, γιατί κάποιοι 
έµειναν. Ο Αζάρ, η Ντελµπάρ κι ο µικρός 
Μπααµπούρ ήταν ακόµα εκεί. 
Ο Αζάρ µαγεύτηκε από τη θάλασσα. ∆εν την 
είχε δει κι αυτός ποτέ στη ζωή του. Κάθε πρωί σαν 
το µικρό παιδί, έβρεχε τα πόδια του στα κύµατα 
που έσκαγαν στην ακτή. Έπιανε στα χέρια του την 
άµµο, µαζί του κι ο Μπααµπούρ. Έκαναν σχέδια, 
σαν να δηµιουργούσαν έναν καινούριο κόσµο που 
το κύµα σε δευτερόλεπτα τον διέλυε. Κι εκείνοι 
ξανά και ξανά, πάλευαν να κρατήσουν τον κόσµο 
τους ζωντανό. Ήταν ένα παιχνίδι ζωής. Ή θα τα 
κατάφερναν ή θα έχαναν κάθε ελπίδα. 
Οι κάτοικοι του νησιού είχαν δει πολλές 
φορές ανθρώπους σε άθλια κατάσταση να 
φτάνουν στον τόπο τους. Τους πρόσφεραν τα 
απαραίτητα, λίγο ψωµί, νερό, φαγητό, µερικά 
ρούχα σε όσους τα είχαν ανάγκη. Μέχρι να 
φύγουν για αλλού. Πάντα όλοι έφευγαν. Ήταν η 
πρώτη φορά που κάποιοι παρέµεναν στο µικρό 
νησί. 
Ο Αζάρ δεν ήξερε λέξη ελληνικά. Με 
νοήµατα, προσπαθούσε να συνεννοηθεί µε τους 
ντόπιους. Έψαχνε δουλειά. Αυτό ήταν το 
µεγαλύτερο πρόβληµά του. Είκοσι µέρες τώρα, 
έµεναν σε µια µικρή αποθήκη και οι γυναίκες του 
νησιού, έφτιαχναν ένα πιάτο φαΐ και τους το 
έδιναν. 
Πολλοί από τους ντόπιους φοβόντουσαν. 
Ξένοι άνθρωποι. ∆εν ήξεραν ούτε ποιοι είναι, ούτε 
αν είναι καλοί ή κακοί. Κι αν φοβόντουσαν τον 
Αζάρ ή την Ντελµπάρ, τι να είχαν άραγε να 
φοβηθούν από τον µικρό Μπααµπούρ; 
Ο Αζάρ άρχισε να µαθαίνει κάποιες λέξεις 
µέρα µε τη µέρα. Μα εκείνη που έµαθε πρώτη και 
την έλεγε συνέχεια, ήταν η λέξη δουλειά. Και τι 
δουλειά να υπάρχει σε ένα µικρό νησί εκατό 
ανθρώπων; Οι περισσότεροι ηλικιωµένοι, εκτός από 
τρεις οικογένειες. Νέοι που είχαν µείνει στον τόπο 
τους. Γιατί ήθελαν να ζήσουν εκεί µαζί µε τα 
παιδιά τους. Στη γη των πατεράδων και των 
παππούδων τους. 
Το νησί µετρούσε όλο κι όλο οκτώ παιδιά. 
Τρία αγόρια και πέντε κορίτσια. Ο ∆ηµήτρης, ο 
Κωνσταντής κι ο Γρηγόρης. Η Μαρία, η Παναγιώτα, 
η Ελένη, η Νίκη και η Αγγελική. 
Ο µικρότερος όλων, ο ∆ηµήτρης, οκτώ 
χρονών. Ο πατέρας του, ο Βαγγέλης, ήταν ψαράς, 
όπως κι όλοι σχεδόν στο νησί. Η µάνα του είχε ένα 
µαντρί µε κατσίκια. Μαζί µε τις δουλειές του 
σπιτιού, φρόντιζε και τα ζωντανά, και το µποστάνι 
της µε ό,τι µπορούσε να φυτεύει για κάθε εποχή. 
Στον Βαγγέλη έφτασε ο Αζάρ µια µέρα, εκεί 
στη θάλασσα, καθώς εκείνος είχε µόλις γυρίσει 
µε τη βάρκα του. Είχε πιάσει λίγα ψάρια, δεν ήταν 
καλή µέρα. Όµως, στα µάτια του Αζάρ, φαίνονταν 
τόσα πολλά, που είχε µείνει για ώρα ακίνητος και 
τα χάζευε. Έτσι κι αλλιώς ψάρι δεν είχε φάει ποτέ 
στη ζωή του. Τα είχε δει, µα δεν τα είχε δοκιµάσει.
Μαζί του κρατούσε και τον Μπααµπούρ. Τα 
σκούρα µάτια του µικρού περιεργάζονταν τα 
ψάρια που σπαρταρούσαν ακόµα. Φαινόταν 
τροµαγµένος µπροστά στο θέαµα. Μα µετά από 
λίγο, ηρέµησε στην αγκαλιά του πατέρα του. 
Ο Βαγγέλης καµώθηκε πως δεν έβλεπε τον 
Αζάρ. Έκανε και µια κίνηση να τον αποµακρύνει, 
σαν να τον ενοχλούσε, καθώς έφτιαχνε τα δίχτυα 
του. O Aζάρ έµεινε λίγο ακόµα µέχρι που κατάλαβε 
πως ο Βαγγέλης δεν τον ήθελε στα πόδια του. 
Την επόµενη όµως, βρισκόταν ξανά στο ίδιο 
σηµείο. Προσπάθησε επίµονα, επαναλαµβάνοντας 
τη λέξη δουλειά, να κάνει τον Βαγγέλη να 
ενδιαφερθεί. Μα εκείνος κοιτούσε µόνο τα δίχτυα 
του. Αυτό γινόταν µέρες. Μάταιος κόπος για τον 
Αζάρ. Καµία σηµασία δεν του έδινε ο Βαγγέλης. 
Ο παπάς του χωριού είχε µια αποθήκη. Εκεί 
είχαν βρει στέγη και παρηγοριά ο Αζάρ και η 
οικογένειά του. Οι νοικοκυρές τους λυπόντουσαν 
και τους πήγαιναν φαγητό. Έβλεπαν τη δυστυχία 
τους. ∆εν τους έκανε καρδιά να τους αφήσουν 
έτσι, νηστικούς και αβοήθητους. Οι άντρες πάλι 
ήταν πιο σκληροί. ∆εν έδιναν ιδιαίτερη προσοχή. 
Μάλλον ήθελαν να τους δουν να φεύγουν µια ώρα 
αρχύτερα από το νησί τους. 
Πλησίαζαν Χριστούγεννα. Το κρύο είχε γίνει 
τσουχτερό. Η υγρασία της θάλασσας το έκανε 
ακόµα πιο δυνατό. Περνούσε µέχρι τα κόκκαλα. Ο 
Αζάρ άναβε µια φωτιά έξω από την αποθήκη και 
προσπαθούσε να ζεσταθεί µαζί µε τη γυναίκα του 
και τον µικρό γιο του. Οι νύχτες ήταν δύσκολες. Ας 
ήταν καλά ο παπάς, που τους έδωσε κουβέρτες. 
Σκεπάζονταν και οι τρεις µαζί, κι άφηναν µόνο τη 
µύτη τους απ’ έξω, να παίρνουν ανάσες. 
Κοιµόντουσαν αγκαλιασµένοι προσπαθώντας να 
ζεσταθούν, δίνοντας ο ένας στον άλλο όση 
θαλπωρή έβγαζε το ταλαιπωρηµένο τους κορµί. 
Προπαραµονή των Χριστουγέννων. Ο Αζάρ, µε 
τον Μπααµπούρ στην αγκαλιά, κατέβηκε ξανά στο 
λιµανάκι, εκεί που ο Βαγγέλης ετοίµαζε τα δίχτυα 
του. Ξαφνικά ο ∆ηµήτρης, ο γιος του ψαρά, 
πέρασε σβέλτα ανάµεσά τους και µε ένα σάλτο, 
βρέθηκε όρθιος στη βάρκα του πατέρα του. 
Ο Αζάρ φώναξε: «δουλειά!». Μα ο Βαγγέλης 
είχε συνηθίσει πια και δεν του έδινε σηµασία. 
Ο µικρός ∆ηµήτρης ρώτησε τον πατέρα του 
τι ήθελε αυτός ο άνθρωπος, παίρνοντας όµως σαν 
απάντηση ένα απότοµο «να µη ρωτάς». Γύρισε και 
κοίταξε τον Μπααµπούρ. Οι παιδικές τους µατιές 
συναντήθηκαν. Μετά από λίγο, πήδησε έξω από τη 
βάρκα και στεκόταν µπροστά στον Αζάρ. Εκείνος 
χαµογέλασε και κατέβασε από την αγκαλιά του 
τον Μπααµπούρ. Τα δύο παιδιά είχαν σχεδόν το 
ίδιο ύψος, τα ίδια µαλλιά, τα ίδια µάτια. Μόνο που ο 
Μπααµπούρ ήταν πιο σκούρος στο δέρµα. Ο 
∆ηµήτρης πίστεψε πως ήταν από τον ήλιο. Μα του 
φάνηκε περίεργο ∆εκέµβρη µήνα. Ρώτησε τον 
πατέρα του. 
«Είναι από το Αφγανιστάν» είπε ο Βαγγέλης 
και συνέχισε τη δουλειά του. 
«Πού είναι το Αφγανιστάν µπαµπά;» ρώτησε ο 
∆ηµήτρης, που πρώτη φορά άκουγε αυτό το µέρος. 
«Πολύ µακριά, στην Αραβία» απάντησε ο 
Βαγγέλης. 
«Και γιατί ήρθαν εδώ µπαµπά;»
«Γιατί εκεί πεινάνε, δεν έχουν δουλειά, έχουν 
πόλεµο… Και πάψε να ρωτάς πολλά» είπε 
αγριεµένος από τις ενοχλητικές ερωτήσεις ο 
Βαγγέλης. 
Ο ∆ηµήτρης µε την αφέλεια της ηλικίας του, 
ρώτησε το ξένο παιδί το όνοµά του. Μα ο µικρός 
Μπααµπούρ απλά τον κοιτούσε και δεν έλεγε 
κουβέντα. Τι να καταλάβει άλλωστε από µια 
γλώσσα που δεν είχε ξανακούσει; 
«Πώς σε λένε; Πώς σε λένε; Εµένα µε λένε 
∆ηµήτρη. Εσένα;» επέµενε.
Ο Αζάρ κατάλαβε µε τα λίγα που είχε αρχίσει 
να µαθαίνει. 
«∆ηµήτρη» είπε. 
«∆ηµήτρης» φώναξε δυνατά ο µικρός και 
χαµογέλασε. 
«Εγκώ Αζάρ», και δείχνοντας τον γιο του, 
«Μπααµπούρ». Ο ∆ηµήτρης έβαλε τα γέλια. Του φάνηκε πολύ 
αστείο το όνοµα. ∆εν είχε ξανακούσει κάτι 
τέτοιο. Άρχισε να το λέει συνέχεια, µέχρι που ο 
πατέρας του έβαλε µια φωνή και τότε σταµάτησε. 
Ο Μπααµπούρ δεν είχε βγάλει µιλιά. Απλά 
περιεργαζόταν τον ∆ηµήτρη. 
 Το βράδυ στο σπίτι, ο ∆ηµήτρης άνοιξε το 
βιβλίο της Γεωγραφίας που είχε η µεγαλύτερη 
αδερφή του, η Αγγελική, και άρχισε να ψάχνει το 
Αφγανιστάν. ∆εν το έβρισκε στην αρχή, µα κάποια 
στιγµή, φώναξε: «Nα το!!!!» Ο πατέρας του, η µάνα 
του, η αδερφή του, η γιαγιά µε τον παππού, ήταν 
όλοι εκεί. Κανένας τους όµως δεν έδωσε σηµασία. 
Ο µικρός άρχισε να διαβάζει για αυτή την 
παράξενη και µακρινή χώρα. ∆εν τα καταλάβαινε 
όλα. Μα η φαντασία του έφτιαχνε διάφορες 
εικόνες. ∆ιάβαζε για τα µεγάλα βουνά, τα 
ποτάµια, τους κρύους χειµώνες και τα καυτά 
καλοκαίρια. Είχε δει στην τηλεόραση άραβες µε 
κελεµπίες, ερήµους, καµήλες. Κάπως έτσι 
φανταζόταν το Αφγανιστάν. Ούτε µπορούσε 
κάποιος άλλος να του δώσει περισσότερες 
πληροφορίες. Κι οι δικοί του, το δηµοτικό είχαν 
βγάλει. Ό,τι µάθαιναν, ήταν µόνο από την 
τηλεόραση. 
Ο ∆ηµήτρης, αφού ρούφηξε όλο το κεφάλαιο 
για το Αφγανιστάν, έπεσε για ύπνο. Φανταζόταν 
τον Αζάρ µε άσπρη κελεµπία και τουρµπάνι στο 
κεφάλι, επάνω σε µια καµήλα, να ταξιδεύει µέσα 
σε µια έρηµο. ∆ε χρειάστηκε πολύ για να 
αποκοιµηθεί. Το διάβασµα τον είχε νυστάξει ήδη. 
Η µέρα που ξηµέρωσε ήταν παραµονή 
Χριστουγέννων. Το σπίτι καθαρισµένο και 
γιορτινό. Φτωχικό, µα ζεστό και όµορφο. Η µητέρα 
του ∆ηµήτρη µαζί µε τη γιαγιά είχαν ξυπνήσει από 
τα χαράµατα κι έφτιαχναν κουραµπιέδες και 
µελοµακάρονα. 
Την ώρα που ξύπνησε ο ∆ηµήτρης, το σπίτι 
µοσχοβολούσε από τα φρεσκοψηµένα γλυκά, κι 
εκείνος έτρεξε και δοκίµασε µε λαιµαργία. Μετά 
ντύθηκε και µαζί µε την αδερφή του και τα άλλα 
παιδιά, µαζεύτηκαν κι άρχισαν να πηγαίνουν από 
σπίτι σε σπίτι για τα κάλαντα. 
Κατά το µεσηµέρι, κι αφού είχε γεµίσει µια 
σακούλα µε µελοµακάρονα, κουραµπιέδες, 
κουλούρια και µπισκότα, γυρνώντας για το σπίτι, ο 
∆ηµήτρης πέρασε µπροστά από τη µικρή αποθήκη 
όπου έµενε η οικογένεια του Αζάρ. Στάθηκε απ’ 
έξω, όταν είδε τον Αζάρ να βγαίνει. 
«∆ηµήτρης» του φώναξε. 
«Αζάρ» αποκρίθηκε κι αυτός. 
«Ο Μπααµπούρ;» ρώτησε ο ∆ηµήτρης. 
Τότε, µε ένα νόηµα, ο Αζάρ τού έδειξε τον 
Μπααµπούρ που καθόταν τυλιγµένος µε µια 
κουβέρτα δίπλα στη µάνα του. Στην αρχή ο 
∆ηµήτρης δίστασε, µα σε λίγο, είχε ήδη µπει στη 
µικρή αποθήκη. 
Είχε αρχίσει να βρέχει σιγανά. Οι σταγόνες 
της βροχής ακούγονταν στη σκεπή από λαµαρίνα. 
Το κρύο ήταν διαπεραστικό µέσα στην αποθήκη. Ο 
∆ηµήτρης κοιτούσε όλο απορία. ∆εν µπορούσε να 
καταλάβει πώς είχαν βρεθεί στο νησί τους αυτοί 
οι άνθρωποι από τόσο µακριά. Κι ούτε µπορούσε 
να πει κάποια κουβέντα, γιατί δε γνώριζε ο ένας 
τη γλώσσα του άλλου. Ο Αζάρ µόνο, είπε δυο 
λέξεις: «∆ουλειά...Φαΐ...». 
Τον κοίταξε ο µικρός ∆ηµήτρης κι είδε έναν 
άνθρωπο αδύνατο, µε µάτια να κλείνουν από 
κούραση και αδυναµία. Γύρισε και κοίταξε την 
Ντελµπάρ που καθόταν κουλουριασµένη στη 
γωνία και άκουσε τα δόντια της να τρίζουν από το 
κρύο. 
Με µια κίνηση, άνοιξε τη σακούλα κι έβγαλε 
από µέσα ένα µελοµακάρονο. Άπλωσε το χέρι του 
προς τον Μπααµπούρ και του το έδωσε. Εκείνος 
τον κοίταξε περίεργα, µα το ένστικτο 
λειτούργησε. Μέσα σε δευτερόλεπτα, το 
µελοµακάρονο είχε ήδη εξαφανιστεί. 
Ο ∆ηµήτρης έβγαλε κουραµπιέδες και 
µπισκότα από τη σακούλα. Έδωσε και στον Αζάρ 
και στην Ντελµπάρ. Ήταν η πρώτη φορά που 
έτρωγαν τέτοια γλυκά. Σε λίγο δεν είχε µείνει 
ούτε ψίχουλο! Κατάλαβε ο ∆ηµήτρης την πείνα 
τους, αλλά δεν είπε τίποτα. Γύρισε την πλάτη του κι
έτρεξε προς το σπίτι, ενώ η βροχή έπεφτε όλο και 
πιο δυνατή. 
Ο πατέρας του στεκόταν στην πόρτα. 
«Πού ήσουν τόση ώρα και σε περιµένουµε 
για φαγητό;»
O µικρός φοβήθηκε να του πει. 
∆ικαιολογήθηκε ότι ήταν µε τα άλλα παιδιά και 
ξεχάστηκε. 
Κάθισαν όλοι στο τραπέζι. Μια ζεστή 
ψαρόσουπα µε χόρτα και πατάτες ήταν ό,τι 
καλύτερο µε τέτοιο καιρό. Έκαναν τον σταυρό 
τους και ξεκίνησαν να τρώνε. Ο ∆ηµήτρης όµως 
δεν µπορούσε να βγάλει από το µυαλό του τον 
µικρό Μπααµπούρ και τους γονείς του. Θυµόταν 
πως πριν λίγο είχε βρεθεί σε ένα παγωµένο 
δωµατιάκι, µαζί µε τρεις ανθρώπους που έτρεµαν 
από το κρύο και πεινούσαν. 
Ξαφνικά, έβαλε µια φωνή. 
«Ήµουν στον Μπααµπούρ!» 
Όλοι κοιτάχτηκαν περίεργα. Ο πατέρας του 
άρχισε να φωνάζει. 
«Τι δουλειά είχες εσύ εκεί; Μπορεί να 
κόλλησες καµιά αρρώστια. Αυτοί είναι άπλυτοι. 
Βρώµικοι. ∆εν ξέρουµε από πού έχουν έρθει και τι 
κουβαλάνε µαζί τους». 
Τα ίδια άρχισε να λέει και η αδερφή του. Η 
µάνα του δε µίλησε, ούτε η γιαγιά. Ο παππούς 
όµως προσπάθησε να ηρεµήσει τα πνεύµατα. 
«Άνθρωποι είναι κι αυτοί Βαγγέλη! 
Ταλαιπωρηµένοι και δυστυχισµένοι. Σκέψου πώς 
ήµασταν πριν χρόνια κι εµείς. Θυµάσαι πώς ήσουν 
µικρό παιδί; Με κοντά παντελόνια χειµώνακαλοκαίρι. Χωρίς πολλά-πολλά. ∆εν είχαµε ρεύµα. 
∆εν είχαµε τρόφιµα όταν έπιανε φουρτούνα και 
δεν ερχόταν το καΐκι από απέναντι. Περάσαµε 
τόσα και τόσα. Μην είσαι σκληρός µε τη δυστυχία 
των άλλων».
«Και τι να κάνουµε πατέρα; Να τους 
µαζέψουµε όλους εδώ; Και µετά; O Αφγανός 
έρχεται κάθε µέρα και µου λέει “δουλειά, δουλειά, 
δουλειά”. Κι εγώ ένα µεροκάµατο βγάζω, τι 
δουλειά να του δώσω; Nα φύγουν, να πάνε αλλού! 
Εδώ µόνο ψάρεµα υπάρχει. Τίποτα άλλο!» είπε ο 
Βαγγέλης και πήγε να κοιµηθεί. 
Ο ∆ηµήτρης είχε στεναχωρηθεί. Αν και 
µικρός για να νιώσει τι είχαν περάσει οι µεγάλοι, 
κατάλαβε τα λόγια του παππού του. Κι άρχισε να 
καταστρώνει ένα σχέδιο στο µυαλό του. Έπρεπε 
µε κάποιο τρόπο να κάνει κάτι γι’ αυτούς τους 
ανθρώπους. Ήταν παραµονή Χριστουγέννων. Όλοι 
στο νησί είχαν το έθιµο να µαζεύονται στα σπίτια. 
Να τρωγοπίνουν και να γελάνε δίπλα στη ζεστασιά 
του τζακιού. Μα πιο πολύ σκεφτόταν πως ο µικρός 
Μπααµπούρ θα κοιµόταν σχεδόν νηστικός µέσα 
στην παγωµένη αποθήκη. 
«Παππού!» είπε ο ∆ηµήτρης. «Πρέπει να τους 
φέρουµε στο σπίτι απόψε. Να πλυθούν, να φάνε 
µαζί µας και να ζεσταθούν».
Ο παππούς δε χρειάστηκε παρά µερικά λεπτά 
για να συµφωνήσει. ∆ικό του ήταν το σπίτι. Με 
χίλιους κόπους το έφτιαξε. ∆αρµένος κι αυτός όλα 
τα χρόνια µέσα στη θάλασσα. Ήξερε πώς είναι να 
σε χτυπά το κύµα, το κρύο, η βροχή. Να µην έχεις 
τα απαραίτητα να φας. Μεγάλωσε τρία παιδιά µε 
πολλές δυσκολίες, µα τα κατάφερε. Έβαλε τον 
µικρό ∆ηµήτρη στα γόνατά του και του µίλησε µε 
έγνοια. 
«Όταν ο πατέρας σου θα φύγει για το 
καφενείο, εµείς θα πάµε στην αποθήκη που είναι 
οι φίλοι σου και θα τους φέρουµε εδώ».
«Ναιιιιιιι!» φώναξε ο µικρός. 
Ο παππούς τού είπε να ησυχάσει, γιατί 
κινδύνευαν να προδοθούν. 
Με λαχτάρα περίµενε ο ∆ηµήτρης την ώρα 
που θα έβλεπε τον πατέρα του να φεύγει. 
Παραφύλαγε στη πόρτα του δωµατίου του, µέχρι 
που τον άκουσε να ντύνεται και να βγαίνει. Μόλις 
σιγουρεύτηκε ότι πήγαινε στο καφενείο, ο µικρός 
έτρεξε στον παππού. Τότε κίνησαν κι αυτοί για τη 
µικρή αποθήκη. 
Όταν έφτασαν, βρήκαν και τους τρεις, 
σκεπασµένους µε τις κουβέρτες κι από ένα 
κοµµάτι ψωµί στα χέρια. Ο παππούς ένιωσε ένα 
σφίξιµο στην καρδιά του. Άρχισε να τους φωνάζει 
να σηκωθούν, µα εκείνοι δεν καταλάβαιναν λέξη. 
Με τα χίλια ζόρια, τους σήκωσε και µε νοήµατα, 
τους έβαλε να τον ακολουθήσουν. 
Έφτασαν στο σπίτι. Ο Αζάρ κοντοστάθηκε. 
∆ίσταζε να προχωρήσει. Ήξερε ότι σ’ αυτό το σπίτι 
έµενε ο Βαγγέλης. Φοβήθηκε ότι θα είχε 
φασαρίες. Μπορεί να µη γνώριζε την ελληνική 
γλώσσα, αλλά καταλάβαινε τη γλώσσα του 
σώµατος. 
Ο παππούς άνοιξε την πόρτα και τους έκανε 
νόηµα να µπουν µέσα. Μία, δύο, τρεις φορές, 
µπήκαν τελικά. Όλοι ήταν εκεί, έκπληκτοι και 
παράλληλα καχύποπτοι. Μόνο ο Βαγγέλης έλειπε, κι 
αυτό φοβόντουσαν πιο πολύ. Τι θα γινόταν όταν 
θα ερχόταν; 
Η µητέρα του ∆ηµήτρη ετοίµασε το µπάνιο κι 
έτρεξε να βρει καθαρά ρούχα για τους ξένους. 
Έτσι της είπε να κάνει ο πεθερός της, κι εκείνη 
τον σεβόταν. Μα ήταν κι η ίδια καλός άνθρωπος 
και καταλάβαινε τι σήµαινε όλο αυτό για τις τρεις 
ταλαιπωρηµένες ψυχές. 
Ο Αζάρ είχε σκύψει το κεφάλι και ντρεπόταν 
να κοιτάξει γύρω. Το ίδιο κι η γυναίκα του. Ο 
µικρός Μπααµπούρ όµως δεν είχε τέτοιες 
αναστολές. Η παιδική ψυχή δεν καταλάβαινε από 
αυτά. 
Το σπίτι ήταν στολισµένο. Ένα µικρό καράβι, 
όπως συνήθως στολίζουν στα νησιά για τα 
Χριστούγεννα, µάγεψε το ξένο παιδί. ∆εν είχε 
ξαναδεί κάτι τέτοιο. Όπως δεν είχε ξαναδεί και 
χριστουγεννιάτικο δέντρο. Γεµάτο στολίδια, 
φωτεινά λαµπιόνια κι από κάτω, κουτιά τυλιγµένα 
µε δώρα. ∆εν πρόλαβε να δει και πολλά, γιατί τους 
οδήγησαν κατευθείαν για µπάνιο. 
Μετά από λίγη ώρα, καθαροί και 
φρεσκοντυµένοι µε τα ρούχα της οικογένειας, 
κάθονταν κοντά στο τζάκι για να ρουφήξουν όλη 
τη ζεστασιά. Μην µπορώντας να πουν κάποια λέξη 
στα ελληνικά, µόνο χαµογελούσαν. 
Η µητέρα του ∆ηµήτρη ετοίµαζε το τραπέζι 
για το βραδινό. Κοτόσουπα. Φρέσκο κοτόπουλο, 
δικό τους. Μοσχοβολούσε ο τόπος. 
Ξαφνικά, άνοιξε η πόρτα. Απόλυτη ησυχία. 
Περίµεναν όλοι την έκρηξη του Βαγγέλη. Εκείνος, 
µόλις είδε τον Αζάρ και την οικογένειά του µέσα 
στο σπίτι, άρχισε να κοκκινίζει, να φουσκώνει. 
Ήταν έτοιµος να βάλει τις φωνές, όταν σηκώθηκε 
ο πατέρας του, τον κοίταξε µε βλέµµα αυστηρό 
και ξανακάθισε. Ο Βαγγέλης δεν είπε λέξη. Πήγε 
κατευθείαν στο δωµάτιό του. ∆ε βγήκε µέχρι να 
τον φωνάξουν για φαγητό. Κάθισε στο τραπέζι, 
ενώ είχαν καθίσει ήδη όλοι... και ο Αζάρ και η 
Ντελµπάρ και ο Μπααµπούρ. 
Ήταν ένα τραπέζι γιορτινό, φορτωµένο 
καλούδια. Ο Βαγγέλης κι όλη η οικογένεια έκαναν 
τον σταυρό τους. Ο Αζάρ και η γυναίκα του απλά 
κατέβασαν το κεφάλι. ∆ιαφορετική η θρησκεία 
τους: Μουσουλµάνοι. Ο Βαγγέλης το ήξερε αυτό κι 
ήταν σαν το έκανε κάπως επίτηδες. Μα δε δόθηκε 
συνέχεια. 
Ξεκίνησαν να τρώνε. Με νοήµατα, 
κατόρθωσαν να συνεννοηθούν. Στην τηλεόραση 
είχε εορταστικό πρόγραµµα µε µπουζούκια. Ο 
Αζάρ κι η γυναίκα του είχαν χρόνια να ακούσουν 
µουσική. Ήταν απαγορευµένη στη χώρα τους. Μα 
δεν τους φάνηκε κάτι ξένο. Στα αυτιά τους ήταν 
οικείο. Άρχισαν να γελάνε και να κουνιούνται 
στον ρυθµό της µουσικής. Ο Βαγγέλης άρχισε να 
γελά κι εκείνος µετά από ένα µπουκάλι κρασί που 
είχε πιει. 
 Αφού έφαγαν όλοι µέχρι σκασµού, ο 
∆ηµήτρης πήγε κοντά στον Μπααµπούρ και τον 
πήρε από το χέρι. Ο Μπααµπούρ αυτή τη φορά δε 
δίστασε καθόλου. Τον ακολούθησε στο δωµάτιό 
του και κάθισαν κάτω στο ζεστό χαλί. Ο γιος του 
ψαρά έβγαλε όσα παιχνίδια είχε, την µπάλα του, 
φωτογραφίες της αγαπηµένης του ποδοσφαιρικής 
οµάδας. Έβγαλε και το µπλοκ ζωγραφικής κι όλους 
τους µαρκαδόρους του. Άρχισε να ζωγραφίζει 
θάλασσα και βάρκες. Έδωσε και στον Μπααµπούρ 
που χαµογελούσε πλατιά. Χωρίς να τα καταφέρνει 
και τόσο καλά, το ξένο παιδί άρχισε να ζωγραφίζει 
βουνά, µεγάλα βουνά! 
Γύρισαν µετά από λίγη ώρα στο σαλόνι, µε 
τις ζωγραφιές στα χέρια. Τα δυο παιδιά είχαν 
σµίξει τη γη µε το νερό. Τα ψηλά βουνά µε τη 
βαθιά θάλασσα. Τίποτα δεν τα χώριζε. ∆εν 
υπήρχαν σύνορα γι’ αυτά. 
Οι µεγάλοι χαµογέλασαν. Ο παππούς πήρε 
αγκαλιά και τα δύο παιδιά και τους έδωσε από µια 
σοκολάτα. Έφαγαν λαίµαργα και κάθισαν δίπλα 
στο τζάκι, συνεχίζοντας να παίζουν. 
Είχε πάει δώδεκα και µισή. 
«Φέρτε το στρώµα από την αποθήκη, 
καθαρές κουβέρτες και µαξιλάρια να κοιµηθούν 
οι άνθρωποι εδώ απόψε» είπε ο παππούς. 
Κανείς δεν έφερε αντίρρηση. Έβαλαν το 
στρώµα δίπλα στο τζάκι, καθαρά σεντόνια, 
κουβέρτες και µαξιλάρια. Τα µάτια όλων άρχισαν 
να κλείνουν. Ένας-ένας πήγαιναν στα δωµάτιά 
τους για ύπνο. Στο σαλόνι είχαν αποµείνει ο 
παππούς µε τον ∆ηµητράκη και ο Αζάρ µε την 
οικογένειά του. Ο παππούς τούς φίλησε και έφυγε. 
Ο ∆ηµητράκης πήγε κοντά στον Μπααµπούρ, 
του έπιασε το χέρι και του ευχήθηκε «Χρόνια 
Πολλά». Ο Μπααµπούρ δεν κατάλαβε τίποτα, µα 
δεν τον πείραξε. Ένιωσε ότι κάτι καλό θα ήταν. 
Χαµογέλασαν όλοι.
Κι ο Αζάρ κι η Ντελµπάρ αισθάνθηκαν µετά 
από πολύ καιρό µια κρυφή χαρά. Ήξεραν ότι τίποτα 
δεν ήταν εύκολο. Ότι είχαν πολύ δρόµο ακόµα 
µπροστά τους. Μα ετούτη η χριστουγεννιάτικη 
νύχτα, που αγνοούσαν τη σηµασία της, ήταν ίσως 
η πιο ζεστή και όµορφη στη ζωή τους. Ξάπλωσαν 
και αποκοιµήθηκαν µέσα σε λίγα λεπτά, πιασµένοι 
χέρι-χέρι. 
Ο µικρός Μπααµπούρ ξάπλωσε κι αυτός, µα 
δεν κοιµήθηκε παρά πολύ αργότερα. Τα µάτια του 
έµειναν ανοιχτά να χαζεύουν το καραβάκι από τη 
µια µεριά και το χριστουγεννιάτικο δέντρο από 
την άλλη. Τα φωτεινά λαµπάκια αναβόσβηναν σαν 
τρελά. Μέσα στο σκοτεινό δωµάτιο, ήταν ό,τι πιο 
όµορφο είχε δει µέχρι τώρα. 
Τα ξηµερώµατα, τους ξύπνησε όλους η 
καµπάνα της εκκλησίας. Χριστούγεννα! 
Η οικογένεια έβαλε τα καλά της κι 
ετοιµάστηκε για την εκκλησία. Ο Αζάρ πήγε να 
σηκωθεί, µα ο Βαγγέλης του έδειξε µε νοήµατα 
να µείνει ξαπλωµένος. Έκανε τον σταυρό του ενώ 
χτυπούσε η καµπάνα. Κοίταξε ψηλά κι έδειξε µε το 
δάχτυλο. 
«Ο Θεός!» είπε. 
«Αλλάχ!» έκανε ο Αζάρ. 
«Θεός!» ξανάπε ο Βαγγέλης. 
«Κι οι δυο σας», του λέει ο παππούς, «για τον 
Ίδιο λέτε. Κι οι δυο σας άνθρωποι είστε, 
φτιαγµένοι από τον Θεό ή τον Αλλάχ. Φτιαγµένοι 
είµαστε για να βοηθάµε ο ένας τον άλλο, για να 
µπορούµε να δίνουµε αγάπη». 
Ο Βαγγέλης κούνησε το κεφάλι του 
συγκαταβατικά. Μόνο σε µια στιγµή, καθώς 
έβγαιναν από το σπίτι για την εκκλησία, ψιθύρισε 
στο αυτί του πατέρα του. 
«Ξέρεις µε τι νευρίασα περισσότερο πατέρα 
χθες το βράδυ;»
«Mε τι;» τον ρώτησε απορηµένος εκείνος. 
«Που είδα τον Αζάρ να φορά το καλό µου το 
πουλόβερ.... ∆εν το είχα φορέσει ακόµα, 
καινούργιο ήταν να πάρει η οργή!» 
Και έβαλαν και οι δυο τα γέλια.
Αυτά τα Χριστούγεννα ήταν πράγµατι 
διαφορετικά. Μια αγκαλιά έγιναν όλοι. Ένα σπίτι 
άνοιξε και δέχθηκε µε ζεστασιά τρεις ανθρώπους 
άγνωστους, µα τελικά ανθρώπους. Και δυο παιδιά, 
νίκησαν τις προκαταλήψεις και τους φόβους. 
Ίσως µια µέρα, ο Μπααµπούρ καταλάβει τη 
λέξη χαρά στα ελληνικά. Γιατί στη γλώσσα του, τα 
αφγανικά, το όνοµά του αυτό σηµαίνει! Και τούτο 
το Χριστουγεννιάτικο βράδυ ήταν πράγµατι 
Μπααµπούρ.

Ήταν μέσα στο πορτοκαλί αυτοκίνητο… Με τον μπαμπά και τη μαμά. 
Γύρω τους ακουγόταν μια παράξενη μουσική. Θα μπορούσες να την πεις 
μοβ...
Με μπερδεμένα κόκκινα και κίτρινα παραμύθια μέσα της, έκλαιγε με 
δάκρυα χαράς. Όταν σκούπισε με τα ακροδάχτυλα τα μάγουλά της, αυτά 
έγιναν πορτοκαλί...
«Πού πηγαίνουμε;» ρώτησε τη μαμά της.
«Το Πορτοκαλί ταξίδι που ήθελες!» 
Ο δρόμος που ακολουθούσαν ένωνε την Πορτοκαλένια Πολιτεία του 
Φεγγαριού με τη Μοβ Νύχτα. Ήταν από μεταξωτό ύφασμα και τον είχε 
κεντήσει ένα πουλί-ράφτης που χρόνια τώρα το είχε σκάσει από τη μοδίστρα 
του παλατιού...
Μπερδεμένο όνειρο. Δεν το κατάλαβε και πολύ καλά. Συνήθως εκείνη δεν 
καταλάβαιναν οι μεγάλοι. Όλοι θεωρούσαν παραξενιά την αγάπη της για το 
πορτοκαλί. Μανία την έλεγαν.
Από μωρό κιόλας της έλεγε η μαμά, είχε πιάσει μια πορτοκαλί 
κουδουνίστρα στα χέρια της και δεν την αποχωριζόταν ποτέ. Δεν φορούσε 
ρούχα που δεν είχαν κάτι πορτοκαλί. Δεν έτρωγε τίποτα που να είχε άλλη 
απόχρωση.
Μέχρι οι γονείς της να τα καταλάβουν όλα αυτά, έδωσε μεγάλες μάχες. 
Το ξέρει πως κόντεψε να τους τρελάνει. Μα δεν μπορούσε να κάνει κι αλλιώς!
Νυχοπατώντας μέσα στο σκοτεινό και σιωπηλό σπίτι, πήγε στη κουζίνα, 
άνοιξε το ψυγείο και κοίταξε στα ράφια και στα συρτάρια του: πήρε ένα 
καρότο, γέμισε ένα ποτήρι με πορτοκαλάδα και βγήκε στο μπαλκόνι. Ένα μισό 
πορτοκαλί φεγγάρι έγερνε στο βάθος του ουρανού… Αύριο θα πήγαιναν 
ταξίδι.
Οι βαλίτσες τους περίμεναν υπομονετικά στο χολ να ξημερώσει. Η δικιά 
της ήταν πορτοκαλιά -τι άλλο;
Πρώτη φορά θα πετούσε με αεροπλάνο στη ζωή της. Πρώτη φορά θα 
έβγαινε από τη χώρα. Θα πετούσαν μέχρι την Ισπανία -ο μπαμπάς της την 
έδειξε στο χάρτη και της έλεγε ιστορίες για ποιητές, ζωγράφους και 
ταυρομάχους. Θα νοίκιαζαν αυτοκίνητο (το διάλεξε η ίδια στο Διαδίκτυο και 
ήταν ένα καταπληκτικό και γυαλιστερό πορτοκαλί Volkswagen) και θα 
πήγαιναν σε πόλεις μαγικές, όπως έλεγε η μαμά. Και βέβαια θα πήγαιναν 
και στην Πορτογαλία -«Πορτοκαλία» επέμενε να τη λέει η ίδια. 
Και πίστευε ότι αυτός ο Λόρκα που αγαπούσε τόσο η μαμά και είχε το πιο 
όμορφο βλέμμα που είχε δει, ήταν οπωσδήποτε «Πορτοκάλος». Γιατί ποιος 
άλλος θα μπορούσε να γράψει ένα τόσο όμορφο τραγούδι για μια πορτοκαλιά;
«Στην πορτοκαλιά από κάτω πλένει τα βαμβακερά/ 
πράσινα έχει τα μάτια κι η φωνή της βιολετιά».
Γιατί τα μάτια της μαμάς συννέφιαζαν, όταν άκουγε το τραγούδι; Γιατί 
της έσφιγγε το χέρι ο μπαμπάς; 
Η Μαριάννα ήπιε την τελευταία της γουλιά, έριξε ακόμη μια ματιά στο 
φεγγάρι και πήγε να κοιμηθεί…
…Θ’ ανέβω σ’ ένα αεροπλάνο να δω τον κόσμο από κει πάνω! 
Μέσα στο αεροπλάνο η Μαριάννα δεν χόρταινε να κοιτάζει και να ρωτάει. 
Η Γη καθώς απογειώνονταν, γινόταν όλο και πιο μικρή. Ο μπαμπάς της 
έδειξε από κάτω ακόμη και τον Καμπούρη, όπως έλεγαν τον βράχο που 
πεταγόταν σαν καμπούρα πάνω στο βουνό που έφτανε στη θάλασσα. Κάτω 
από τη σκιά του, έκαναν βουτιές από τα βράχια και μετά ανέβαιναν τη σκάλα 
κι ύστερα ξανά και ξανά το ίδιο…
Στο αεροπλάνο ξετρελάθηκε με το τραπεζάκι που ανεβοκατέβαινε. Και με 
την πορτοκαλάδα που της έδωσε η αεροσυνοδός. Που ήταν τόσο όμορφη και 
μιλούσε συνέχεια με το «θ», σαν τον φίλο της τον Ιάσονα. «Θέλειθ 
πορτοκαλάδα; Θου αρέθει ο χυμόθ;» τη ρώτησε με αστεία προφορά. Και μετά 
της έδωσε παιχνιδάκι - αεροπλάνο με κίτρινα και κόκκινα χρώματα: «η 
σημαία της Ισπανίας», της είπε η μαμά. Αν ενώσεις το κόκκινο με το 
κίτρινο φτιάχνεις πορτοκαλί!
«Πολύ όμορφες οι Ισπανίδες», είπε ο μπαμπάς κοιτάζοντας την αεροσυνοδό. 
Η μαμά της κοκκίνισε αλλά δεν είπε τίποτα. Η Μαριάννα έκανε πως δεν 
καταλάβαινε. Δεν είπε ούτε αυτή τίποτα, αλλά συμφωνούσε με τον μπαμπά!
Της άρεσαν όλα: απίστευτο ακόμη και το φαγητό που έτρωγαν. Η 
«παέγια» ήταν πορτοκαλί και πεντανόστιμη. Μήπως η Ισπανία ήταν κομμάτι 
της Πορτοκαλίας; Κάπου εκεί στο Γιβραλτάρ είχε βρει και ο Ηρακλής τα 
«χρυσά μήλα των εσπερίδων» δηλαδή τα πορτοκάλια. Που αν δεν υπήρχαν τα 
μανταρίνια, θα ήταν το αγαπημένο της φρούτο!
Έβγαλε από την πορτοκαλί της τσάντα τις μπογιές της και έφτιαξε τη 
ζωγραφιά της Πορτοκαλίας. Μια χώρα που μπορούσες να την πιεις και με το 
καλαμάκι. Που έβρεχε πορτοκάλια και μανταρίνια. Και τα άσπρα καραβάκια 
που ξεκινούσαν από τα λιμάνια της έρχονταν φορτωμένα με μύδια και 
αχινούς. Μύριζαν θάλασσα όταν τους άνοιγες και γινόταν στο πιάτο σου κάτι 
σαν μια πορτοκαλί έκρηξη…
Άλλωστε το ξέρουν όλοι: όσο πιο πορτοκαλί τα αυγά του αχινού, τόσο πιο 
νόστιμα!
Μα τι έγινε ξαφνικά; Η ζωγραφιά της ζωντάνεψε! 
…Το καλαμάκι από τη ζωγραφιά της μεγάλωσε. Η Μαριάννα ένιωθε σα να τη 
ρουφούσε και ξαφνικά βρέθηκε να κυλάει μέσα του σαν να βρισκόταν σε
νεροτσουλήθρα… Φοβόταν κάπως, αλλά πιο πολύ διασκέδαζε. Κυλούσε τρελά. 
Όσο κατέβαινε, μύριζε όλο και πιο πολύ μανταρίνι. Όπως όταν ανοίγεις με τα 
δάχτυλά σου ένα από αυτά τα αγαπημένα της χιώτικα μανταρίνια και το 
άρωμα γεμίζει τα ρουθούνια σου. Μικρές σταγονίτσες σε πιτσιλάνε και 
ανατριχιάζεις από ευχαρίστηση…
Έτσι κυλούσε, κυλούσε σαν την Αλίκη στη Χώρα των Θαυμάτων! 
Περίμενε από ώρα σε ώρα να δει μπροστά της κανένα λαγό να τρέχει. Όμως 
ζούσε το δικό της Παραμύθι κι έτσι -χωρίς να καταλάβει πως- βρέθηκε σε 
έναν ουρανό με μανταρίνια. Πετούσε πάνω από τις κορφές κάτι παράξενων 
πορτοκαλόδεντρων και ανάμεσα σε βιβλία που με ανοιχτές τις σελίδες τους, 
πετούσαν κι αυτά σαν πουλιά και έφευγαν για τον μακρινό ορίζοντα…
Προλαβαίνει να διαβάσει μερικούς από τους τίτλους των βιβλίων: 
«Μαρμελάδα μανταρίνι», «Κουρδιστό Πορτοκάλι», «Νερατζούλα», «Το άλλο 
μισό μου πορτοκάλι», «5/4 από πορτοκάλι», «Μέρες που έμοιαζαν με 
μανταρίνι»…
Κατηφορίζει δίπλα σε έναν πύργο στο σχήμα ποτηριού, που δεσπόζει 
πάνω στα βράχια μιας αφρισμένης πορτοκαλάδας, που σαν θάλασσα πέφτει 
με ορμή πάνω σε μια αμμουδιά…
Έπεσε κι αυτή κι έκανε ένα τεράστιο «πλατς»! Το στόμα της γέμισε 
γλυκόξινο χυμό… Με γρήγορες απλωτές έφτασε στην ακτή. Μπροστά της 
ένας δρόμος οδηγούσε κατευθείαν στον Πύργο της Πορτοκαλάδας…
Ένα πορτοκαλί χαλί άνοιξε κι έφτασε μπροστά στα πόδια της. 
Δίστασε να το πατήσει.
«Έλα μη φοβάσαι. Για σένα είναι!»
Μπροστά της βρισκόταν μια πορτοκαλιά τίγρη, ντυμένη στην τρίχα με 
πράσινο βελούδινο κοστούμι, κίτρινες μπότες με μπλε βούλες κι ένα τεράστιο 
κόκκινο παπιγιόν. 
Η τίγρη υποκλίθηκε και της έδειξε ευγενικά το δρόμο…
Η Μαριάννα άρχισε να περπατάει πάνω στο πορτοκαλί χαλί…
Ο Πορτοκαλόπυργος 
…Η Μαριάννα δίστασε λίγο και η τίγρη την έπιασε απαλά από το χέρι για να 
την οδηγήσει στην πολύχρωμη είσοδο του Πορτοκαλόπυργου… Πάνω από 
την πύλη, μια ζουμερή και τεράστια φέτα πορτοκαλιού σκόρπιζε παντού το 
δροσιστικό της άρωμα. Γύρω της άφριζαν φρεσκοστιμένες πορτοκαλάδες 
μέσα σε θεόρατες κανάτες και ποτήρια. Μικρές πορτοκαλί σταγόνες την 
πιτσίλιζαν καθώς περνούσε την είσοδο για να μπει σε έναν διάδρομο με τις 
πιο παράξενες ζωγραφιές πορτοκαλιών… Χάθηκε τόσο στα σχέδια και τα 
χρώματά τους, που δεν κατάλαβε πως και πότε η τίγρη εξαφανίστηκε…
Ζαλισμένη ακόμη άκουσε ένα γλυκό και κάπως μελαγχολικό τραγούδι να 
έρχεται από τον ουρανό:
Ανοίγω την ντουλάπα και μέσα στον καθρέφτη
βλέπω ένα παιδί να μου γελάει και να μου λέει:
«Εμένα μ’ έχουν βάλει τιμωρία.
Όμως, κάθε φορά που θέλεις να ‘ρχεσαι από ‘δω,
απ’ το γυαλί να μπαινοβγαίνεις.
Εμένα δε με βλέπουνε,
κι, όταν σου λέω πορτοκάλι τρεις φορές, να βγαίνεις».*
Γύρισε και κοίταξε ψηλά. Μια γυναίκα με κίτρινη μπλούζα και μπλε 
φούστα, κρατώντας ένα μεγάλο λουλούδι στο χέρι τραγουδούσε…
 Χάρης & Πάνος Κατσιμίχας/ Όταν σου λέω πορτοκάλι να βγαίνεις
Μόλις κατάλαβε πως η Μαριάννα την κοίταζε, σταμάτησε το τραγούδι 
της και της είπε:
«Καλώς ήρθες και καλό μήνα!»
«Μα δεν είναι πρώτη του μηνός», απάντησε η Μαριάννα …
«Εδώ κάθε μέρα αρχίζει ένας καινούργιος μήνας! Έχουμε χιλιάδες ονόματα 
για τους μήνες μας. Τους βαφτίζουμε όπως μας έρθει. Έχεις καμιά ιδέα για 
τον σημερινό; Που να σκεφτείς τώρα, ε; Μου φαίνεται αν τον πούμε 
«Μαριάννα» -έτσι δε σε λένε; Δεν φαντάζομαι να κατάλαβε λάθος η Λουτσία. 
Ποια είναι η Λουτσία, σε βλέπω να αναρωτιέσαι… Η αεροσυνοδός! Μη με 
κοιτάζεις έτσι! Σου κάνει εντύπωση, ε; Αυτή διαλέγει ποιος μπορεί να έρθει 
στην Πορτοκαλία. Μη νομίζεις πως δεχόμαστε όποιον κι όποιον!»
Τα έλεγε αυτά χωρίς να παίρνει ανάσα και χωρίς να σταματάει να πετάει 
από πάνω της. Η Μαριάννα είχε ζαλιστεί εντελώς…
«Και μη φοβάσαι», συνέχισε απτόητη, «κανείς δεν θα καταλάβει ότι λείπεις! 
Στο λέω εγώ η Ισαβέλλα που έχω το όνομα της παλιάς Βασίλισσας, έχεις δει 
το έργο; Ποιο έργο; Μα το «Η Ισαβέλλα, τρεις καραβέλες κι ένας παραμυθάς». 
Είχε κι ωραία τραγούδια. Έχεις ακούσει το «Στρείδι και το μαργαριτάρι»; Μου 
το έλεγε η μαμά μου για να κοιμηθώ…»
Κι άρχισε να το τραγουδάει, τόσο γλυκά, που η Μαριάννα ξέχασε τη ζάλη 
της. Σαν μαγεμένη ένιωσε τα πόδια της να εγκαταλείπουν το έδαφος και να 
ανεβαίνει ανάμεσα σε πορτοκαλάδες που άφριζαν, προς τον ουρανό:
Ο νιος αφέντης απ’ το Τούνεζι,
μαύρος σαν του βυθού το στρείδι
αυτός που πιάστηκε στα δίχτυα του έρωτα 
είχε ένα μάτι, μάτι, μάτι 
είχε ένα μάτι σαν αχάτη
Αυτός που πιάστηκε στα δίχτυα του έρωτα,
που πιάστηκε στα δίχτυα του έρωτά της.
Λευκή, λευκότερη κι απ' την αυγή
Η Λεωνόρα, ινφάντη απ' την Καστίλη
Το δέρμα της λουλούδι της μανόλιας 
τ' αυτάκι της σαν το κοχύλι
στα δίχτυα πιάστηκε κι αυτή του έρωτα
στα δίχτυα πιάστηκε κι αυτή του έρωτά του,
του νιου από το Τούνεζι, 
μαύρου σαν του βυθού το στρείδι
που γίνεται χλωμός μόλις τη δει.
Το στρείδι ανοίγει, ανοίγει τρυφερά
και έπειτα μέσα του την κλείνει
λευκή, λευκότερη κι απ' την αυγή
με χείλη που έτρεμαν πολύ
εκείνη τον γλυκοφιλεί.
 Στίχοι: Ντάριο Φο & Κωστής Σκαλιόρας, Μουσική: 
Χρήστος Λεοντής
Πρώτη εκτέλεση: Μανώλης Μητσιάς & Τάνια 
Τσανακλίδου (Ντουέτο)
«Δεν τραγουδάω παρακάτω», λέει πετώντας γύρω της η Ισαβέλλα. «Είναι 
πολύ λυπητερό. Αν το πω όλο, δεν σταματάω να κλαίω. Κι όπως σε βλέπω, θα 
έκλαιγες κι εσύ με μαύρο δάκρυ. Και πρέπει η καρδιά σου να γίνει ελαφριά 
για να μπορείς να πετάξεις δίπλα μου. Έλα, μη φοβάσαι, κράτησε το χέρι 
μου! Η Πορτοκαλία μας περιμένει!»
Μια παράξενη συγγραφέας
Η Μαριάννα κρατώντας σφιχτά το χέρι της Ισαβέλλας, που δεν 
σταματούσε να τραγουδάει, πετούσε πάνω από την Πορτοκαλία. Τα σπίτια 
της δεν είχαν στέγη κι έτσι μπορούσε να βλέπει τι γινόταν μέσα. Παιδιά να 
παίζουν, μαμάδες και μπαμπάδες να μαγειρεύουν, άλλοι διάβαζαν και άλλοι 
φιλιόντουσαν. Κανείς δεν είχε τηλεόραση! Όταν η Ισαβέλλα σταμάτησε για 
λίγο να τραγουδάει τη ρώτησε για τις στέγες…
«Στέγες; Στέγες; Και βέβαια τα σπίτια μας έχουν στέγες!»
«Και γιατί δεν τις βλέπω, παρακαλώ;»
«Γιατί τις μαζεύουμε όταν έχει λιακάδα! Μπαίνει παντού το φως του ήλιου και 
καθαρίζει τα σπίτια μας. Είναι σαν να ζούμε συνέχεια στην εξοχή. 
Κλείνουμε τις στέγες όταν βρέχει. Δεν χιονίζει ποτέ εδώ -ούτε που ξέρουμε 
τι θα πει το «λευκό σαν το χιόνι» που διαβάζουμε στα βιβλία. Μερικοί αφήνουν 
και τη βροχή να μπει στα σπίτια. Τους αρέσει αντί για πάτωμα να έχουν 
πράσινο γρασίδι στα δωμάτιά τους. Σκεπάζουν μόνο τα έπιπλα στη βροχή. 
Πρέπει να σου πω ότι την «κινούμενη στέγη» την έχει ανακαλύψει ο προπρο-πάππους μου, που δεν ήταν άλλος από τον μεγαλύτερο εφευρέτη της 
Πορτοκαλίας: τον Χουάν Ραμόν Λουίς Μπερτράν! Είναι ο πρώτος που έφτιαξε 
τους πύργους από πορτοκαλάδα, που όσο και αν πίνεις δεν τελειώνει ποτέ! 
Έχει βρει τα φτερωτά βιβλία που μπορείς να διαβάζεις καθώς πετάς. Το 
πορτοφόλι με τα πορτοκαλο-χρήματα που δεν τελειώνουν ποτέ. Τη μηχανή 
που μετατρέπει τους καρπούς του κουμ-κουάτ σε γλυκό του κουταλιού μέσα σε 
τρία λεπτά. Τη μηχανή μνήμης για ονόματα που ξεχνάς. Το παγωτό 
βερίκοκο με αμύγδαλα. Το πορτοκαλόγλυκο… Πάρε ένα χαρτί να γράψεις τη 
συνταγή: θα τρελαθείς! Καλά δεν έχεις μαζί σου μολύβι; Κοίτα τι θα κάνω! 
«Μολύβι-Χαρτί, ελάτε!» 
Ξαφνικά ήρθαν με ταχύτητα -κυριολεκτικά από τον ουρανό- ένα κομμάτι 
χαρτί κι ένα τέλεια ξυσμένο μολύβι. 
«Γράφτε!» είπε η Ισαβέλλα κι άρχισε να λέει τη συνταγή:
Υλικά 
6 μπουκάλια πορτοκαλάδα χωρίς 
ανθρακικό
3 φακελάκια σκόνη για κρέμα
3 κουταλιές σούπας ζάχαρη
1 ½ πακέτο μπισκότα Μιράντα
Προαιρετικά: αμύγδαλο ή φουντούκι 
κοπανισμένο
Εκτέλεση 
Ζεσταίνουμε τις πορτοκαλάδες και 
ανακατεύουμε με τη σκόνη για κρέμα και 
τη ζάχαρη. Αφήνουμε να κρυώσει.
Απλώνουμε σε ένα πυρέξ μια στρώση 
μπισκότα. Ρίχνουμε τη μισή κρέμα. 
Απλώνουμε άλλη μια στρώση μπισκότα. 
Βάζουμε την υπόλοιπη κρέμα.
Προαιρετικά ρίχνουμε από πάνω 
αμύγδαλο ή φουντούκι κοπανισμένο.
Αφήνουμε στο ψυγείο για δυο-τρεις ώρες.
Το μολύβι έγραφε με απίστευτη ταχύτητα και άψογη …ορθογραφία. Μόλις 
η συνταγή τέλειωσε, πήρε το χαρτί το δίπλωσε και το έδωσε στη Μαριάννα.
«Η συνταγή είναι της μαμάς μου, το «μολύβι και χαρτί που γράφουν μόνα 
τους» είναι εφεύρεση του προ-προ-πάππου μου! Πήρε το μεγάλο βραβείο της 
Πορτοκαλίας γι’ αυτό: 3000 παιδικά χαμόγελα. Είναι η μεγαλύτερη διάκριση 
που έχει πάρει ποτέ Πορτοκάλος! Θα σου πω άλλη φορά ποιος και πότε είχε 
πάρει το βραβείο με τα 2900 παιδικά χαμόγελα… Τώρα όμως κοίτα κάτω! 
Άλλη μια εφεύρεση του προ-προ-πάππου μου! Η πιανογραφομηχανή. Πήρε το 
βραβείο της Ένωσης Συνθετοσυγγραφέων της Πορτοκαλίας, γι’ αυτήν. Η 
αλήθεια είναι πως την ανακάλυψε για μια συγγραφέα που είχε αγαπήσει, 
αλλά εκείνη δεν τον ήθελε -την προ-προ-γιαγιά μου. Την γέμιζε δώρα και 
υποσχέσεις, αλλά αυτή έμενε άκαμπτη. Μέχρι που της έφτιαξε την 
πιανογραφομηχανή. Κι εκείνη κατάλαβε πως ποτέ άνθρωπος δεν θα την 
αγαπούσε τόσο. Έζησαν από τότε μαζί, αλλά δεν έγραψε ποτέ στην 
πιανογραφομηχανή. Του έλεγε πως δεν ήθελε να σκεφτεί ποτέ ότι τον 
παντρεύτηκε γιατί της έδωσε αυτή τη μαγική γραφομηχανή. Της αρκούσε 
που την έφτιαξε για εκείνη, δείχνοντάς της την αγάπη του…
…Η πιανογραφομηχανή έμεινε στο σαλόνι αχρησιμοποίητη -δείγμα της 
αγάπης τους. Η πρώτη που τόλμησε να την αγγίξει ήταν η Μαρία-Λουίζα 
Κορβαλάν -η μητέρα μου και αγαπημένη συγγραφέας των παιδιών της 
Πορτοκαλίας. Νάτη!»
Η Μαριάννα κοίταξε κάτω και είδε μια γυναίκα με μακριά μαλλιά και ένα 
πορτοκαλοκίτρινο φόρεμα γεμάτο γράμματα. Γύρω της απλωμένα δεκάδες 
φλιτζάνια με τσάι και καφέ.
Η Ισαβέλλα, έβγαλε ένα απόκομμα περιοδικού και διάβασε:
«...Η συγγραφέας, είναι μια γυναίκα που έχει μέσα της λέξεις και ιστορίες. 
Όταν τη συναντήσαμε φορούσε λουλούδια για δαχτυλίδια και μπλε τακούνια. 
Όπως μας είπε, με αυτά πήγαινε στα σύννεφα όταν βαριόταν την 
Πορτοκαλία. Της αρέσει να πίνει ονειροκαφέδες με μια χρωματιστή φίλη 
της. Κάνουν συχνά η μια τα χατίρια της άλλης. «Βάλε μέσα το βιβλίο σου!», 
«Βάλε με σε μια ζωγραφιά σου!». Στα παραμύθια έμπαιναν παρέα! Έχει και 
μια πιανογραφομηχανή όπου καθώς γράφει, ακούει την μουσική των λέξεών 
της. Πρόκειται για τη γνωστή εφεύρεση του διάσημου παππού της Χουάν 
Ραμόν Λουίς Μπερτράν, για τον οποίο έχει γράψει το βιβλίο «Χουάν ο 
Πορτοκαλάδας…»
Η Ισαβέλλα σταμάτησε να διαβάζει και φώναξε προς τα κάτω:
«Μαμά, κοίτα τι έγραψαν στα Νέα της Πορτοκαλίας». 
Η συγγραφέας γύρισε και η Ισαβέλλα της έστειλε το απόκομμα κάνοντας 
το σαΐτα.
«Έχεις δουλειά; Να έρθουμε;»
«Ελάτε! Ελάτε! Περιμένω και τη Σολεδάδ. Θα ζωγραφίσουμε παρέα. Μα πώς 
τη λένε τη φίλη σου;»
«Η Μαριάννα, από την Ελλάδα», είπε η Ισαβέλλα…
«Ελλάδα, Ελλάδα, μαγική χώρα. Είχαμε πάει με τον μπαμπά σου πριν 
γεννηθείς… Στην πιο όμορφη σπηλιά που έχω δει ποτέ. Με όλα τα 
χρώματα… Γεια σου Μαριάννα. Θέλεις μια μανταρινάδα; Είχα φέρει τη 
μανταρινιά από ένα νησί από Χ, με τρία γράμματα…»
«Από τη Χίο», είπε η Μαριάννα. «Με τα πιο αρωματικά μανταρίνια του 
κόσμου!»
Η Μαρία-Λουίζα, η συγγραφέας, πήγε στην άκρη του δωματίου -όπου 
πλέον είχαν προσγειωθεί- κι έκοψε μερικά μανταρίνια από τη μανταρινιά 
που άπλωνε τα κλαδιά της πάνω από την πιανογραφομηχανή… Ακούστηκε 
μια όμορφη μουσική.
«Το κουδούνι! Πάω ν’ ανοίξω», είπε η Ισαβέλλα. 
Σε λίγο γύρισε πίσω κρατώντας το χέρι μιας γυναίκας, που στο άλλο χέρι 
είχε ένα πανέρι, απ’ όπου ξεπρόβαλαν καρότα, πινέλα, ένα μπουκάλι κόκκινο 
κρασί, πρασινάδες από διάφορες σαλάτες…
«Η Σολεδάδ», είπε η Ισαβέλλα. «Από εδώ η Μαριάννα από την Ελλάδα».
«Ελλάδα, Ελλάδα, τι θάλασσες, τι γαλάζιο, τι πράσινο, τι κάμποι με 
πορτοκαλιές, τι απίστευτο φως…»
Έβαλε το χέρι στην τσέπη κι έβγαλε μια τεράστια ζωγραφιά με 
δελφίνια…
«Κι άλλη εφεύρεση του προ-προ-πάππου μου: οι τσέπες που χωράνε 
ζωγραφιές, ψιθύρισε η Ισαβέλλα…»
Έτσι γράφονται τα ποιήματα στην Πορτοκαλία 
Η Σολεδάδ έβγαλε από την τσέπη της μια ζωγραφιά και την άπλωσε 
μπροστά στην Ισαβέλλα και τη Μαριάννα. 
«Εγώ και η Μαρία Λουίζα με τα μωρά μας. Καθόμασταν κάτω από κυπαρίσσια 
που τα λύγιζε ο άνεμος, ανάμεσα στα πιο μυρωδάτα λουλούδια για να 
μαθαίνετε από μικρά τα όμορφα αρώματα», είπε γυρνώντας στην Ισαβέλλα.
«Και μιλούσατε και τραγουδούσατε…»
«Κι εσύ ερωτεύτηκες τον Φερνάντο, κι όπου σας πιάναμε, όπου σας βρίσκαμε 
φιλιόσασταν στο στόμα, κρυμμένοι πίσω από τις νεραντζιές!»
Η Ισαβέλλα κοκκίνισε ολόκληρη και τράβηξε τη Μαριάννα από το χέρι. 
Δεν πρόλαβε καλά-καλά ούτε να χαιρετήσει καθώς ανέβαιναν και πάλι ψηλά.
«Αμάν πια με αυτόν τον Φερνάντο!», είπε θυμωμένη η Ισαβέλλα και η 
Μαριάννα νόμιζε ότι είδε καπνούς να βγαίνουν από τα αυτιά της, καθώς 
πετούσαν με ταχύτητα πάνω από ένα ατέλειωτο χωράφι με τεράστιες 
πορτοκαλιές κολοκύθες.
«Ο κύριος Φερνάντο ήθελε να γνωρίσει τον κόσμο -μόνος του. Η Πορτοκαλία 
του έπεφτε βλέπεις μικρή. Ήθελε να δει πως ζουν οι άνθρωποι σε άλλα 
χρώματα. Λείπει μήνες τώρα. Κι έχει και το θράσος να μου στέλνει και 
κάρτες από τη Μελιτζανία (μας έπρηξε πια με την καταπληκτική της 
πρωτεύουσα το Λεμωβίδειο). Γράμματα από το Πρασινιστάν και την 
Τριφυλλία. Χαλιά από την Ασπρονησία, λουκούμια από τη Ζαχαρία… Εγώ δεν 
του απαντάω ποτέ! Κι όταν γυρίσει θα του τα δώσω όλα πίσω πακέτο. Δεν 
μας ήθελε μαζί ο κύριος Φερνάντο βλέπεις…»
Η Μαριάννα δεν χόρταινε να βλέπει το πανέμορφο πορτοκαλί τοπίο και να 
ακούει μαγεμένη για τις παράξενες χώρες που δεν είχε δει ποτέ σε κανέναν 
χάρτη.
Η Ισαβέλλα σιγά-σιγά ξεθύμαινε, μέχρι που σταμάτησε να μιλάει. Και 
τότε μια φωνή απλώθηκε στον κάμπο. Μια φωνή που σου έφερνε στο μυαλό 
κρυστάλλινα καμπανάκια, νερά που κυλάνε λαμπυρίζοντας στον ήλιο, τον ήχο 
του χιονιού που πέφτει απαλά, το άρωμα του μανταρινιού καθώς το ανοίγεις, 
ένα τρυφερό όσο και ξαφνικό χαμόγελο σε μια συννεφιασμένη μέρα…
Το αγαπημένο τραγούδι της μαμάς: «Στην πορτοκαλιά από κάτω, πλένει 
τα βαμβακερά»… Και τι παράξενο: αυτό το τραγούδι άρχισε να σχηματίζεται 
σε νότες στον αέρα, καθώς τώρα πετούσαν πάνω από ένα δάσος με 
καροτόδεντρα και πορτοκαλιές…
…και από κάτω μια πανέμορφη κοπέλα έπλενε πραγματικά τα βαμβακερά 
της και τραγουδούσε… Κρυμμένος πίσω από ένα καροτόδεντρο ένας νεαρός 
άντρας πετούσε κρατώντας μια απόχη στο χέρι και μαζεύοντας τις νότες 
στον αέρα.
«Είναι ο Εθνικός μας Ποιητής ο Ντιέγκο Σόλομον», είπε περήφανα η 
Ισαβέλλα. «Τριγυρίζει παντού, μαζεύει μουσικές και λόγια και τα κάνει 
στίχους».
Και να! Μόλις είχε φτιάξει ένα ποίημα που χαμογελαστός το απήγγειλε 
στα δυο κορίτσια: 
Έπλενες τα σεντόνια σου στην όχθη στο ποτάμι
Ντυμένη στα πορτοκαλιά, μουρμούριζες τραγούδι
Για χίλια -δυο αστέρια που στεγνώνουν σε σκοινί
Καθώς τα λεπτά σου δάχτυλα απλώναν το σεντόνι
«Πώς σας φαίνεται;»
«Χμ!» είπε σκεφτική η Ισαβέλλα, «θέλει λίγη δουλειά ακόμη, αλλά βρίσκεσαι 
σε καλό δρόμο». 
Κι είχε πάρει ένα ύφος σοβαρό και περισπούδαστο λες και ήταν κανένας 
μεγάλος κριτικός βιβλίου. Μα είναι δυνατόν να μιλάει έτσι στον Εθνικό ποιητή 
της Πορτοκαλίας; 
Ο Ντιέγκο Σόλομον έφυγε σκεφτικός και σιγομουρμούριζε:
««Απλώναν» ή «κρατούσαν» το σεντόνι; «Σεντόνι» ή «μαντίλι»; Θα το 
γράψω έτσι: «καθώς τα λεπτά σου δάχτυλα κρατούσαν το μαντίλι». 
Καλύτερο!»
Γύρισε στα κορίτσια και τα χαιρέτησε χαμογελώντας:
«Ευχαριστώ Ισαβέλλα!»
Η Μαριάννα είχε μείνει έκπληκτη. Έτσι γράφονταν εδώ τα ποιήματα;
Φθινόπωρο; 
Όταν ο ποιητής Ντιέγκο Σόλομον απομακρύνθηκε αρκετά, η Ισαβέλλα της 
μίλησε για μία ακόμη εφεύρεση του προ-προ-πάππου της, δώρο για τον 
παππού του Ντιέγκο Σόλομον. Ο Πάμπλο Σόλομον ήταν μεγάλος συγγραφέας 
της Πορτοκαλίας. Χρησιμοποιούσε τόσα πολλά ψευδώνυμα που κανείς ακόμη 
δεν γνωρίζει πόσα ακριβώς βιβλία έγραψε. Η έμπνευσή του ήταν ατέλειωτη 
και καθώς έζησε και σχεδόν ενάμιση αιώνα γράφοντας ασταμάτητα, λένε 
πως αν μπορούσε κανείς να μαζέψει όλα τα γραπτά του θα έφτιαχνε μια 
σκάλα που θα τον οδηγούσε στ’ αστέρια!
«Με την εφεύρεση του προ-προ-παππού μου, ο Πάμπλο όπου πήγαινε 
έσπερνε στο χώμα κεφαλαία και μικρά γράμματα, κι έτσι φύτρωναν 
βιβλιολούλουδα, χρωματιστά, που έδιωχναν τα σύννεφα και τις βροχές. Από 
όποιο χωριό της Πορτοκαλίας κι αν περνούσε, είχε λιακάδα, ουρανό γαλάζιο 
και παχουλά κάτασπρα συννεφάκια.... 
Ακόμη και σήμερα που δεν είναι πια κοντά μας, γύρω από το μνημείο 
που του έχουν φτιάξει με ένα τεράστιο πορτοκάλι, φυτρώνουν κάθε Άνοιξη 
βιβλία με καινούργιες ιστορίες που τελειώνουν πάντα το φθινόπωρο. Μπορείς 
να τις διαβάσεις μόνο εκεί. Αν κόψεις ένα λουλουδοβιβλίο μαραίνεται αμέσως 
και η ιστορία χάνεται για πάντα. Όπως καταλαβαίνεις χιλιάδες άνθρωποι το 
επισκέπτονται Άνοιξη και Καλοκαίρι… Την άλλη φορά που θα έρθεις…»
«Την άλλη φορά;»
«Τώρα τα φύλλα γίνονται πορτοκαλί και καφετιά, φυσάει ο άνεμος που σε 
καλεί να γυρίσεις πίσω στο δικό σου ταξίδι. Να έχεις όμως πάντα στην καρδιά 
σου την Πορτοκαλία…»
Η Μαριάννα είδε την Ισαβέλλα να φεύγει ξαφνικά, απογοητευμένη…
Ευτυχώς επάνω που πήγαιναν τα μάτια της να πάρουν το χρώμα του 
συννεφιασμένου ουρανού, η Ισαβέλλα με μια περίτεχνη στροφή, γύρισε 
πίσω, την αγκάλιασε σφιχτά στο αέρα και της ψιθύρισε:
«Κι εμείς θα σε έχουμε στην καρδιά μας. Κάθε φορά που θα τρως ένα 
πορτοκάλι, η σκέψη σου θα πετάει σ’ εμένα. Κι αν θελήσεις να ξανάρθεις, 
στύψε ένα μανταρίνι και πες τις μαγικές λέξεις 
«πορτοκάλι-μανταρίνι κι ένας ώριμος λωτός» 
τρεις φορές και χτύπα παλαμάκια…»
Πορτοκαλιά φύλλα και μουσικές άρχισαν σαν δίνη να τη στροβιλίζουν. Στο 
στόμα της μια γεύση μανταρινάδας… Ζάλη… Τα μάτια της κλείνουν…
Τα μάτια της ανοίγουν καθώς ακούει την απαλή φωνή της μητέρας της:
«Φτάνουμε… Κοίτα κάτω!» 
Η Μαριάννα τα είχε χαμένα. Πού βρισκόταν; Κοίταξε κάτω μια όμορφη 
πόλη με ποτάμι… Μα καμία σχέση με την Πορτοκαλία…
«Μια καραμέλα;»
Η αεροσυνόδος, η Λουτσία, της χαμογέλασε και της έκλεισε το μάτι.
«Είναι από τις αγαπημένες της φίλης μου της …Ισαβέλλας! Πορτοκάλι και 
μανταρίνι…»
Η Μαριάννα πήρε μια καραμέλα. Καθώς η γεύση απλωνόταν στο στόμα 
της άρχισε να συνέρχεται. 
«Διάβασε τι γράφει το χαρτάκι της καραμέλας», είπε η Λουτσία
Άνοιξε και έκπληκτη διάβασε τους (διορθωμένους) στίχους του Ντιέγκο 
Σόλομον:
Έπλενες τα σεντόνια σου στην όχθη στο ποτάμι
Ντυμένη στα πορτοκαλιά, μουρμούριζες τραγούδι
Για χίλια-δυο αστέρια που στεγνώνουν σε σκοινί
καθώς τα λεπτά σου δάχτυλα κρατούσαν το μαντίλι
«Να περάσεις καλά της είπε η Λουτσία, θα δεις ότι κι εδώ είναι πολύ όμορφα, 
όπως στην Πορτοκαλία…»
Το αεροπλάνο ακούμπησε στο έδαφος. Λίγη ώρα αργότερα, μαζί με τους 
γονείς της, βρέθηκαν μπροστά στο πορτοκαλί αυτοκίνητο των ονείρων της. Ο 
μπαμπάς είχε φροντίσει να το νοικιάσει και να της κάνει έκπληξη. Τις 
επόμενες μέρες θα ανακάλυπτε πως δεν χρειάζεται να πετάς για να ζήσεις 
ένα όμορφο και μαγικό ταξίδι και να φτάσεις στην άκρη του κόσμου…
Θα ξαναπήγαινε κάποτε στην Πορτοκαλία και θα ζούσε απίστευτες 
περιπέτειες. Όμως αυτή είναι μια άλλη ιστορία. Η δική μας τέλειωσε εδώ!

Ήταν κάποτε µια χώρα που είχε πάρα πολλά 
ηφαίστεια. Άλλα ήταν µεγάλα, άλλα µικρά. Τα 
περισσότερα πάντως όλη µέρα τεµπέλιαζαν. Ήταν 
σβησµένα σαν να λέµε ή κοιµόντουσαν του καλού 
καιρού! 
Ένα τέτοιο ηφαίστειο, µικρό σε µέγεθος και σε 
ηλικία, βρέθηκε σε αυτή την ιστοριούλα. Θα το 
βαφτίσουµε Κοιµίση. 
Ο Κοιµίσης ήταν πολύ ήσυχος, αλλά και πολύ 
µόνος. Ήθελε να παίξει, να τρέξει, να κάνει τις 
σκανταλιές του, έλα όµως που δεν µπορούσε να 
κουνηθεί! Η µοίρα του ήταν να µένει ριζωµένος 
στο σηµείο που γεννήθηκε. 
Για χρόνια, η περιοχή γύρω του ήταν έρηµη κι 
ακατοίκητη. Ο κόσµος φοβόταν το µικρό 
ηφαίστειο, µπας και κάνει καµιά έκρηξη, βγάλει 
λάβα καυτερή από τα σπλάχνα του και 
καταστρέψει ό,τι βρεθεί εµπρός του. 
Ο Κοιµίσης όµως, ούτε είχε ποτέ σκεφτεί να 
καταστρέψει κανέναν. Έµενε πάντα ήσυχος, στον 
ίδιο τόπο. Από εκεί έβλεπε τις εποχές να αλλάζουν 
και τους µήνες να περνούν. Ερχόταν η άνοιξη και 
µπουµπούκιαζαν όλα γύρω του, πρασίνιζε ο τόπος 
κι ήταν ευχαριστηµένος. Ερχόταν το καλοκαίρι κι 
υπήρχαν ακόµα λουλούδια, κι η ωραία ζέστη τον 
έκανε να νιώθει καλά. Το φθινόπωρο 
µελαγχολούσε λίγο που τα φύλλα των δέντρων 
κιτρίνιζαν κι έπεφταν. Όταν όµως έφτανε ο 
χειµώνας, καθόλου δεν του άρεσε. Έπιανε κρύο κι 
όλα ερήµωναν. Ευτυχώς περνούσε γρήγορα κι 
ερχόταν ξανά η άνοιξη. 
Οι άνθρωποι, σαν κατάλαβαν πως ο Κοιµίσης 
ήταν πάντα φιλικός, ξεθάρρεψαν. Ήρθαν κι 
έχτισαν τα σπίτια τους και τα νοικοκυριά τους 
πολύ κοντά του. Ο Κοιµίσης ήταν τώρα όλο τον 
χρόνο χαρούµενος. 
Ο φετινός χειµώνας όµως ήταν πολύ βαρύς και 
το κρύο τσουχτερό. Όλοι οι άνθρωποι 
τριγυρνούσαν κουκουλωµένοι µε σκουφιά και 
κασκόλ κι οι πιο πολλοί είχαν κρυολογήσει. 
Άντρες, γυναίκες και παιδιά φταρνίζονταν και από 
το «φύσα-φύσα», είχαν κάτι µύτες κόκκινες σαν 
τα παντζάρια. 
Ο Σταµάτης, ένας πιτσιρίκος οκτώ χρονών, 
κρυολόγησε κι αυτός και δεν πήγε σχολείο. 
Αναγκαστικά λοιπόν, έµεινε στο σπίτι. 
Βαριόταν πολύ και κάθισε κοντά στο παράθυρο 
να βλέπει έξω. Για παιχνίδι, έπιασε να ζωγραφίζει 
µε τον αχνό της αναπνοής του στο τζάµι. ∆εν 
πέρασε ώρα κι άκουσε έναν θόρυβο, σαν κάποιος 
να φταρνίστηκε πολύ δυνατά και να έβηξε ακόµα 
πιο δυνατά. Κόλλησε τη µύτη του στο τζάµι και 
κοίταξε έξω. Πέρα µακριά, καπνός και πέτρες 
πεταγόντουσαν από το µικρό ηφαίστειο. 
«Μαµά, µπαµπά, τρεχάτε!» φώναξε 
µισοτροµαγµένος ο Σταµάτης. 
Σε λίγο, έξω από το σπίτι, είχε µαζευτεί κόσµος 
πολύς κι ο καθένας έλεγε τα δικά του. 
«Λέτε να ξύπνησε ο Κοιµίσης;» ρώτησε ένας. 
«Ξύπνησε ο Κοιµίσης;» ρώτησε κι ο διπλανός 
του. 
«Πω πω, ο Κοιµίσης ξύπνησε!» είπαν πέντε-έξι µ’ 
ένα στόµα. 
Στη στιγµή ακούστηκαν τρία απανωτά 
φταρνίσµατα. 
«Γεια σου!» είπαν όλοι µαζί από συνήθεια. 
«Ευχαριστώ!» απάντησε µια βραχνή φωνή. 
«Ποιος, ποιος είναι;» φώναξε ένας κι έπειτα 
όλοι µαζί. 
«Εγώ, ο Κοιµίσης! Το ηφαίστειο». 
«Ο Κοιµίσης! Ο Κοιµίσης!» ακούστηκε σαν 
τροµαγµένος ψίθυρος. 
«Πολύ κρύο! Μππρρρ! Την άρπαξα άσχηµα! 
Συναχώθηκα!» είπε το ηφαίστειο και 
ξαναφταρνίστηκε. 
«Γεια σου!» είπαν πάλι οι άνθρωποι. 
«Πω πω χάλι! Εγώ δεν έχω µαµά να µε 
φροντίζει!» άρχισε να κλαψουρίζει το ηφαίστειο. 
«Κάτι πρέπει να κάνουµε!» είπε τότε ο πρόεδρος 
του χωριού σκεφτικός. «Να φωνάξουµε έναν 
γιατρό». 
Με τα πολλά, ήρθε ο γιατρός. Έκανε επίσκεψη 
στον άρρωστο, φορώντας κράνος στο κεφάλι, 
αφού το ηφαίστειο, µε κάθε του φτάρνισµα, 
πετούσε πέτρες πέρα µακριά. 
Ο γιατρός κατέβασε ένα γιγαντιαίο 
θερµόµετρο στον κρατήρα και πήρε τη 
θερµοκρασία. 
«Πολύ ψηλή!» µουρµούρισε κουνώντας το 
κεφάλι. «Ο άρρωστος έχει πυρετό, εκατόν 
σαράντα και µισό!». 
Αµέσως έγραψε µια συνταγή και δέκα 
νοσοκόµες βάλθηκαν να την εκτελέσουν. 
Κουβάλησαν όλο το απόθεµα του φαρµακείου σε 
σιρόπι, το έβαλαν σε κατσαρόλες και το άδειασαν 
στον κρατήρα του Κοιµίση. 
«Απαίσιο είναι!» γκρίνιαξε αυτός, γιατί καθόλου 
δεν του άρεσε η γεύση που είχε το σιρόπι. 
«Σιωπή! Θα σου κάνει καλό!» του είπαν οι δέκα 
νοσοκόµες µαζί. 
Το µικρό ηφαίστειο -θέλοντας και µηυπάκουσε, γιατί σκέφτηκε πως η άνοιξη δε θα 
αργούσε να έρθει. Θα έφευγε η παγωνιά από 
µέσα του και θα µπορούσε πάλι να αναπνεύσει 
ξέγνοιαστο. 
Κι οι µέρες περνούσαν και περνούσαν, µα ο 
Κοιµίσης δεν έλεγε να γίνει καλά. Φταρνιζόταν και 
πέτρες κυλούσαν! Έβηχε και τα σπίτια 
κουνιόντουσαν λες και γινόταν σεισµός! 
Όλοι ήταν τροµερά ανήσυχοι. Πολλά σπίτια 
είχαν πάθει ρωγµές, από αλλού είχαν φύγει 
κεραµίδια. Το σιρόπι του φαρµακείου είχε 
τελειώσει και κάθε δυο µέρες, φορτηγά από την 
πόλη ξεφόρτωναν καινούριο. 
Ο Σταµάτης, που στο µεταξύ είχε γίνει περδίκι, 
έβλεπε τον Κοιµίση που δεν καλυτέρευε και 
στενοχωριόταν. Κι όλο σκεφτόταν και σκεφτόταν, 
ώσπου µια ιδέα του κατέβηκε. 
Σάββατο ήταν, δεν είχε και σχολείο. Ντύθηκε 
λοιπόν ζεστά και βγήκε από το σπίτι κρατώντας 
παραµάσχαλα το βιβλίο µε τις αγαπηµένες του 
ιστορίες. Σκαρφάλωσε µέχρι το ηφαίστειο και 
κάθισε σε µια µεγάλη πέτρα. 
«Γεια σου Κοιµίση! Με λένε Σταµάτη!» 
συστήθηκε στο µικρό ηφαίστειο. 
«Γεια και σ’ εσένα!» απάντησε αυτός 
βραχνιασµένος. 
«Ξέρεις, ήµουν κι εγώ άρρωστος. Τώρα όµως 
έγινα καλά! Θέλεις να σου κάνω παρέα;» ρώτησε ο 
Σταµάτης. 
«Αν θέλω, λέει!» 
Κι ο Σταµάτης βολεύτηκε, άνοιξε το βιβλίο του 
κι άρχισε να διαβάζει δυνατά µια ιστορία για 
δράκους και ιππότες. 
«Τι ωραία!» έκανε ενθουσιασµένος ο Κοιµίσης. 
Κι ούτε που κατάλαβαν για πότε τελείωσε το 
βιβλίο! 
Την επόµενη ηµέρα, ο Σταµάτης έφερε κι άλλο 
βιβλίο µαζί του και το ίδιο έκανε και τη ∆ευτέρα 
µετά το σχολείο. Κουβάλησε µάλιστα και τους 
φίλους του να κάνουν επίσκεψη στο άρρωστο 
ηφαίστειο. 
Με τους καινούριους φίλους, το διάβασµα και 
το σιρόπι µαζί, ο Κοιµίσης επιτέλους καλυτέρεψε. 
Ώσπου το κρύωµα τού πέρασε ολότελα. Ούτε 
έβηχε ούτε φταρνιζόταν και κανένας δεν 
κινδύνευε πια. Τα κεραµίδια επισκευάστηκαν και 
τα ραγίσµατα στους τοίχους µπαλώθηκαν. 
Όλοι µαζεύτηκαν έξω από την κοινότητα για να 
ευχαριστήσουν τον γιατρό για τη θεραπεία. Ο 
πρόεδρος έβγαλε έναν βαρυσήµαντο λόγο για την 
υγεία και τη σηµασία της. Κανένας από τους 
µεγάλους δεν κατάλαβε πως ο πραγµατικός λόγος 
που ο Κοιµίσης έγινε καλά ήταν η συντροφιά των 
φίλων. Όλοι παρακολουθούσαν µε ανοιχτό το 
στόµα, όπως αρµόζει σε τέτοιες περιπτώσεις, και 
χειροκροτούσαν µε ενθουσιασµό. 
Όλοι; Χµ! Όχι! Ο Σταµάτης και οι φίλοι του είχαν 
κουβαλήσει στολίδια και γλυκά, σερπαντίνες και 
µπισκότα, ζουµερά πορτοκάλια και 
καλογυαλισµένα µήλα κι είχαν στήσει τη δική τους 
γιορτή παρέα µε τον Κοιµίση. Και σίγουρα 
πέρασαν πολύ καλύτερα από τους µεγάλους. 
Και µέσα στο καταχείµωνο, µέχρι ο ήλιος να 
δύσει, γύρω από τη µεγάλη παρέα, η άνοιξη είχε 
φτάσει πιο νωρίς. Πάντα εξάλλου είναι άνοιξη για 
όσους την έχουν στην καρδιά τους. 

Το όµορφο έλατο καµάρωνε στην πλαγιά του βουνού. 
Ήταν λυγερόκορµο και τα υπόλοιπα έλατα το ζήλευαν για την 
οµορφιά του και τη χάρη του. Άλλα ήθελαν να του µοιάσουν. 
Άλλα, που η ζήλεια καµιά φορά θόλωνε τη σκέψη τους,
ευχόντουσαν να βρεθεί κάποιος που µε µια ξυλοκοπιά θα το 
πετούσε κάτω! 
 Κάθε µέρα γινόταν ένα µε τα υπόλοιπα έλατα, λευκό από 
τις νιφάδες του χιονιού που το σκέπαζαν απαλά σαν σεντονάκι 
από βαµβάκι. Καθώς όµως έπεφτε αργά το βράδυ, το έλατο 
λαµπύριζε στο σκοτάδι σαν να φορούσε χιλιάδες µικρά
λαµπιόνια. Τα περισσότερα έλατα το αγαπούσαν για τη λάµψη 
του και τη ζεστασιά που τους χάριζε µέσα στον βαρύ χειµώνα. 
Τα ζωάκια του δάσους ήταν φίλοι του και κάθε βράδυ 
τρύπωναν κάτω από τα κλαδάκια του και όλα µαζί 
τραγουδούσαν υπέροχες µελωδίες. Ο κάστορας, ο σκίουρος, η 
αλεπού, το ελάφι γίνονταν µια µεγάλη παρέα και όλοι µαζί 
ξεκινούσαν το γλέντι που κρατούσε µέχρι το άλλο πρωί. Οι 
βραδιές ήταν όµορφες σ’ εκείνη την πλευρά του βουνού. Έτσι 
οι µέρες περνούσαν και έφτασαν τα Χριστούγεννα! Όλα τα 
έλατα ήξεραν ότι τις ηµέρες εκείνες οι άνθρωποι από την 
πόλη θα κατέφθαναν στο βουνό. 
 «Ήρθαν τα Χριστούγεννα, ήρθαν τα Χριστούγεννα! Τα 
τζάκια άναψαν και ο καπνός από τις καµινάδες βγαίνει 
γιορτινός! Οι µυρωδιές µοσχοβολούν αχνιστά γλυκά, µικρά 
κουραµπιεδάκια και φουρνιστά µελοµακάρονα!» τραγουδούσε 
ένας αγγελιαφόρος κότσυφας φτερουγίζοντας γλυκά πάνω 
από τα έλατα τα οποία ήταν πια σίγουρα ότι ο κότσυφας είχε 
δίκιο. Τότε όλα µαζί τίναξαν τις µικρές βελόνες τους, σαν να 
ανατρίχιασαν από ένα παγωµένο αεράκι που φύσηξε 
ανάµεσά τους. 
«Τον ακούσατε; Τα Χριστούγεννα ήρθαν τελικά!». 
«Ναι Μάιγκο, τον ακούσαµε!». 
«Τι θα κάνουµε τώρα; ∆ε θέλω να φύγω από δω» είπε 
λυπηµένα η Μελωδούλα που ήταν το πιο µικρό έλατο της 
πλαγιάς. 
«Μελωδούλα, µη φοβάσαι! Είσαι το πιο µικρό έλατο της πλαγιάς. 
Εσένα δε θα σε πειράξουν» της απάντησε στοργικά ο Μάιγκο, 
το έλατο που στεκόταν δίπλα της. 
«Μην ανησυχείτε, φίλοι µου!». Ακούστηκε η ήρεµη φωνή του 
Αστρένιου. Αστρένιο έλεγαν το πιο όµορφο έλατο της 
Βουνοπλαγιάς, αυτό που µε το σκέπασµα της νύχτας έλαµπε 
σαν µαγικό χριστουγεννιάτικο αστέρι. 
«Μη στενοχωριέστε!» συνέχισε…
«Τα Χριστούγεννα είναι γιορτή Χαράς!». 
«Ναι, µα Αστρένιε ξεχνάς τι θέλουν από εµάς οι άνθρωποι τα 
Χριστούγεννα;» ρώτησε ο Μάιγκο. 
«Θέλουν να στολίσουµε τα σπίτια τους» απάντησε η 
Μελωδούλα όλο παράπονο και συνέχισε: 
«Θέλουν να µας κόβουν και ύστερα να µας φορτώνουν µε ένα 
σωρό ψεύτικα στολίδια. Και να στεκόµαστε εκεί σε µια 
γωνίτσα αµίλητοι και ακίνητοι». 
«Μελωδούλα, οι άνθρωποι το κάνουν αυτό γιατί έτσι νοµίζουν 
πως θα δώσουν χαρά σε αυτούς που αγαπούν!» της απάντησε 
ο Αστρένιος. 
«∆ε µε νοιάζει! ∆ε θέλω να σας χάσω!» είπε η Μελωδούλα και 
αναστέναξε γλυκά. 
«Εγώ πάντως πιστεύω ότι και φέτος θα είµαστε τυχεροί και δε 
θα διαλέξουν εµάς οι άνθρωποι για χριστουγεννιάτικα
δέντρα» είπε δειλά ο Μάιγκο, καθώς το σκοτάδι άπλωνε απαλά 
τα φτερά του πάνω από τα έλατα. 
 Ο Αστρένιος έγινε για ακόµα µια φορά η αρχή του 
γλεντιού. Ξανά φώτισε µέσα στο σκοτάδι µε τα λεπτά του 
κλαδάκια να κρατούν τρυφερά τις νιφάδες του χιονιού. Τα ζώα 
κούρνιασαν ζεστά από κάτω του και το γλέντι άρχισε. Όµως 
αυτή τη φορά, τα έλατα δεν ήταν το ίδιο χαρούµενα και 
ζωηρά, όπως τις υπόλοιπες βραδιές στη Βουνοπλαγιά. 
 Μακριά από τη βουνοπλαγιά, κατηφορίζονταςαπόκρηµνα 
µονοπάτια, σ’ ένα ξέφωτο γυµνό από πράσινη οµορφιά,
έστεκε µόνο του ένα ψηλό έλατο, το µοναδικό που ζούσε εκεί. 
Ο κορµός του ήταν χοντρός σαν βαρύ κούτσουρο, έτοιµο να 
πηδήξει στο τζάκι και οι βελόνες του ήταν κι εκείνες χοντρές 
και µυτερές σαν κλωστές από σύρµα. Ήταν πολύ µοναχικό και 
δεν του άρεσε να µιλάει σε κανέναν. 
 Τον έλεγαν Μαΐστρο. Έστεκε εκεί και παρακολουθούσε
τα υπόλοιπα έλατα να ζούνε πολλά µαζί ή και λιγότερα, µα 
πάντα το ένα δίπλα στο άλλο. Κοιτούσε τα ζώα να πηγαίνουν 
και να έρχονται χοροπηδηχτά, άλλοτε δυο-δυο, άλλοτε µόνα 
τους, µα πάντα µε ζωντάνια και όρεξη. Και εκεί ψηλά στη 
Βουνοπλαγιά, βρισκόταν ο Αστρένιος. Τον ήξερε. Είχε δει τη 
λάµψη του και είχε ακούσει τις µελωδίες που τραγουδούσε. 
«Πάλι χορεύουνε και τραγουδάνε. Τους µισώ. Με ενοχλούν 
αφόρητα» ψιθύρισε από µέσα του και συνέχισε: «Για όλα 
φταίει εκείνο το έλατο που λάµπει συνεχώς σαν να βούτηξε 
σε αστερόσκονη». Ένα µικρό σκιουράκι που, άθελά του, 
άκουσε τα λόγια του Μαΐστρο καθώς περνούσε από ‘κει, 
κοντοστάθηκε και του είπε: 
«Αστρένιο τον λένε και είναι το πιο όµορφο έλατο της 
βουνοπλαγιάς!». 
«Ποιος σε ρώτησε εσένα, ανόητο σκιουράκι;». 
«Ο Αστρένιος είναι τόσο χαρούµενος και έχει τόσους φίλους». 
«∆ε θέλω φίλους. Εγώ έχω το δικό µου ξέφωτο και είµαι 
µοναδικός!». 
«Ναι… αλλά είσαι µόνος σου, µακριά από το γλέντι. Εκεί πάω κι 
εγώ τώρα» του είπε και συνέχισε: «∆εν τραγουδάς, ούτε 
χαίρεσαι… Και το πιο σηµαντικό, δε λάµπεις!». 
«Ανόητε σκίουρε, φύγε αµέσως από ‘δω, εξαφανίσου!».
 Τότε ο Μαΐστρο άρχισε να πετάει µε οργή τις βελόνες 
του στο καηµένο το σκιουράκι που έτρεξε µακριά του,
σκούζοντας από τα άγρια τσιµπήµατα. Όταν ο Μαΐστρο έµεινε 
ξανά µόνος του, είδε ότι πραγµατικά δεν υπήρχε κανένας 
άλλος τριγύρω του, παρά µόνο ξεραµένα από το χιόνι 
θαµνάκια και πατηµασιές από τα ζώα του δάσους. Το 
χειρότερο όµως ήταν το σκοτάδι και αυτός δε φαινόταν 
πουθενά. 
«Ο Αστρένιος λοιπόν! Αυτός θα µε κάνει να λάµψω κι εγώ. 
Πρέπει να µάθω το µυστικό του. Θα του το κλέψω. Θα πάρω εγώ 
τη θέση του και θα γίνω το πιο όµορφο έλατο του βουνού... Και 
όλοι θα κοιτάζουν εµένα!». 
 Το επόµενο πρωί τα έλατα τίναζαν ευγενικά τα φύλλα
τους και οι νιφάδες πετάγονταν ανέµελα δεξιά και αριστερά. 
Έτσι τα έλατα έλεγαν… «Καληµέρα!». 
«Αστρένιε, το γλέντι ήταν και απόψε σπουδαίο. Τα λέµε πάλι το 
βράδυ» είπε ο σκίουρος. 
«Καληµέρα σκιουράκι… Σε περιµένω πάλι το βράδυ!». 
 Έτσι ο σκίουρος ξεκίνησε το ταξίδι της επιστροφής πίσω 
στη φωλιά του. Ήταν όµως τόσο ζαλισµένος από το τραγούδι 
και τον χορό που ξέχασε το µονοπάτι και ακολούθησε τις 
πατηµασιές του από το προηγούµενο βράδυ. Οι πατηµασιές 
όµως περνούσαν µέσα από το χιονισµένο ξέφωτο, εκεί που ο 
Μαΐστρο τον περίµενε. 
«Πού βρίσκοµαι; ∆ε θυµάµαι το µονοπάτι!» ξεφώνισε το 
σκιουράκι. 
«Καληµέρα σκίουρε» φώναξε τότε µόλις το είδε πονηρά ο 
Μαΐστρο. Ο Μαΐστρο κατάλαβε αµέσως ότι ο σκίουρος δε 
σκεφτόταν καθαρά. Θα ήταν λοιπόν η κατάλληλη στιγµή να 
τον παγιδεύσει και να µάθει το µυστικό του Αστρένιου! 
«Εσύ δεν πήγες να µε πληγώσεις εχθές µε χιλιάδες βελονιές;» 
αποκρίθηκε δειλά το σκιουράκι. 
«Θύµωσα πολύ αλλά σου ζητώ συγνώµη! Μα ζήλεψα τόσο, που 
θόλωσε το µυαλό µου και δεν ήξερα τι έκανα». 
«Πρέπει να φύγω τώρα!» του είπε βιαστικά το σκιουράκι. 
«Άντε καλό δρόµο λοιπόν!». Πριν όµως αρχίσει να ξεµακραίνει 
το σκιουράκι, ο Μαίστρο τον έκοψε ξαφνικά µα και 
οργανωµένα. 
«Μα για στάσου, πώς ήταν εχθές το γλέντι στη Βουνοπλαγιά 
της Χαράς;». 
«Ήταν όλα χαρούµενα. Ξεφαντώσαµε πάλι και ο Αστρένιος µας 
κουδούνισε υπέροχες µελωδίες». 
«Ααα, ο Αστρένιος λοιπόν! Σκίουρε, πόσο θα ήθελα κι εγώ να 
γίνω φίλος του Αστρένιου! Αλλά φοβάµαι ότι ένα τόσο άσχηµο 
έλατο σαν κι έµενα, δε θα το θέλει για φίλο του». Προσπάθησε 
έτσι να κερδίσει µε πονηριά τη συµπάθειά του. 
«Ο Αστρένιος αγαπάει όλα τα έλατα. Έχει φίλους του όλα τα 
ζώα του δάσους και οµορφαίνει µε τη λάµψη του ακόµα και το 
πιο άχαρο, κοµµένο κλαδάκι που βρίσκεται κοντά του!». 
«Μα και αυτή η λάµψη του από πού βγαίνει; Μην είναι από τη 
λάµψη του φεγγαριού που του τη κλέβει;» το ρώτησε ο 
Μαΐστρο. 
«Όχι!». 
«Μην είναι η αστερόσκονη των Χριστουγέννων που τη φοράει 
για να θαµπώνει µε την οµορφιά του;». 
«Όχι» απάντησε ξανά ο σκίουρος και συνέχισε: 
«Ο Αστρένιος λάµπει από µόνος του! ∆εν κλέβει τίποτα και από 
κανέναν. Η λάµψη του κρύβεται µέσα του. Είναι µια µικρή 
πυγολαµπίδα, µια σπίθα που λέγεται Καρδιά!». 
 Τότε, ο Μαΐστρο, µπερδεµένος µα και θυµωµένος που 
δεν µπορούσε να καταλάβει, συνέχισε λίγο ακόµα: 
«Σκίουρε, πού κρύβεται λοιπόν αυτή η καρδιά; Μήπως κρύβεται 
ανάµεσα στα κλαδιά του;». 
«Όχι» είπε ξανά ο σκίουρος χαµογελώντας. 
«Μήπως βρίσκεται ψηλά στην κορυφή του;». 
«Όχι» ξαναγέλασε κοροϊδευτικά το σκιουράκι. 
«Ε, µα πού κρύβεται επιτέλους αυτή η καρδιά;». 
«Παντού!». Και αφού κούνησε πειραχτικά την ουρίτσα του, ο 
σκίουρος χάθηκε µέσα στον χιονιά, ενώ ο Μαΐστρο έµεινε 
εκεί, κοιτάζοντας τις µικρούλικες πατηµασιές του να σβήνουν 
στο βάθος. 
«Παντού λοιπόν…». Χωρίς να σκεφτεί πολύ ο Μαΐστρο είχε µια 
ιδέα. 
«Ξέρω τι θα κάνω! Για να του κλέψω την καρδιά του, θα 
πρέπει… θα πρέπει να τον δω να σωριάζεται κάτω! Θα πρέπει 
να κοπεί! Ε βέβαια, είµαι τελικά πανούργος» περηφανεύτηκε 
ξανά.
«Άλλα πώς θα γίνει αυτό; Κάποιος πρέπει να το κόψει. Και για 
να το κόψει, πρέπει κάποιος να το θέλει για αποκαΐδι στο τζάκι 
του. Χρειάζοµαι λοιπόν έναν ξυλοκόπο και ένα τσεκούρι και η 
καρδιά θα γίνει δικιά µου!». 
 Αυτό όµως που δεν είχε υπολογίσει ο Μαΐστρο ήταν πώς 
και πού θα έβρισκε τον ξυλοκόπο µε το ατσάλινο τσεκούρι. 
Κάπως θα έπρεπε αυτό το νέο να φτάσει στην πόλη γιατί εκεί 
µόνο υπήρχαν σπίτια µε καµινάδες. Τα είχε όλα λοιπόν 
σχεδιάσει. Έµενε µόνο να βρει έναν αγγελιαφόρο για να πάει 
στην πόλη και να διαλαλήσει τα νέα. 
 ∆εν άργησε να περάσει ώρα πολλή και φωνές 
ακούστηκαν στο βάθος του δάσους, πίσω από τα έλατα της 
µικρής πλαγιάς. 
«Εδώ είµαστε λοιπόν… Κοίτα µπαµπά ποσά έλατα! Ποιο άραγε 
θα είναι το τυχερό;» ξεφώνισε πονηρά ένα γλυκό αγοράκι που 
κρατούσε από το χέρι τον µπαµπά του. 
 Ο µπαµπάς του ήταν ένας ψηλός, γεροδεµένος άντρας 
που φορούσε ένα χοντρό, γούνινο παλτό και από το άλλο χέρι 
του κρατούσε ένα τσεκούρι µε ξύλινη χειρολαβή. Μόλις το είδε 
ο Μαΐστρο, τίναξε τις βελόνες του απότοµα και σκόρπισε ξανά 
τις νιφάδες γύρω του σαν να ήταν µικρά κοριτσάκια που 
χόρευαν µε τα άσπρα τους φορεµατάκια! 
«Αυτό είναι» αναφώνησε, «έτσι θα κερδίσω την καρδιά! Μόνο 
αν οδηγήσω τον ξυλοκόπο στη Χαρούµενη Βουνοπλαγιά, µόνο 
τότε θα…». 
«Μπαµπά, µπαµπά… Αυτό είναι! Αυτό το έλατο θέλω για 
χριστουγεννιάτικο δέντρο» είπε το µικρό αγόρι δείχνοντας τον 
Μαΐστρο. Ο Μαΐστρο µόλις άκουσε το µικρό αγόρι και 
κατάλαβε ότι είχε γοητευτεί από την εντυπωσιακή του
παρουσία, άρχισε όλο θυµό να εκτοξεύει τις βελόνες του, 
µέχρι που εκείνο έτρεξε πιο µακριά για να γλιτώσει από την 
οργή του. 
«Όχι µπαµπά, δεν το θέλω αυτό το δέντρο. Είναι άσχηµο και µε 
έκανε να πονέσω». 
 Τότε ο ξυλοκόπος µε το µικρό αγόρι συνέχισαν να 
περπατάνε πάνω στο πυκνό χιόνι που τους εµπόδιζε σε κάθε 
τους βήµα. Καθώς έπεφτε γλυκά το σούρουπο, ο Αστρένιος 
φεγγοβολούσε αχνά µέχρι να πέσει το χειµωνιάτικο σεντόνι 
της νύχτας. Ο Μαΐστρο παρακολουθούσε από µακριά και
σκεφτόταν πόσο εύκολα τη γλίτωσε από τον ξυλοκόπο. Τώρα 
πια ήταν σίγουρος ότι ο Αστρένιος θα ήταν ο επόµενος 
στόχος του ξυλοκόπου. Όµως, η καρδιά του Αστρένιου; Αυτό 
δεν το είχε υπολογίσει ο Μαΐστρο! Πώς θα έπαιρνε την καρδιά 
του; 
«Κοίτα µπαµπά! Κοίτα εκείνο το έλατο! Είναι τόσο όµορφο, λες 
και κάποιος το πασπάλισε µε χρυσόσκονη! Αυτό θέλω!» φώναξε 
µε ενθουσιασµό το µικρό αγόρι, µόλις τα µάτια του 
αντίκρισαν τον Αστρένιο. 
«Μα ναι, είναι το πιο όµορφο έλατο που έχω δει ποτέ!» 
σιγοψιθύρισε ο ψηλός, γεροδεµένος άντρας και έσφιξε πιο 
δυνατά το χέρι του αγοριού. 
«Έλα πάµε, πλησιάζουµε. Ανυποµονώ να το δω γεµάτο µε 
στολίδια! Χρυσά, ασηµένια, πολύχρωµα στολίδια και γιρλάντες 
που θα το φορτώσουν για να γίνει ακόµα πιο λαµπερό, κι άλλο 
πιο σπουδαίο!» είπε το αγόρι καθώς τραβούσε από το χέρι τον 
µπαµπά του. Ο Μαΐστρο ήταν σίγουρος ότι ο Αστρένιος δε θα 
ήταν πια το πιο όµορφο έλατο της πλαγιάς, αφού σε λίγη ώρα ο 
ξυλοκόπος µε µια του τσεκουριά θα το πετούσε κάτω. 
 Ο σκίουρος εκείνη την ώρα πλησίαζε ξανά περνώντας το 
µονοπάτι για να φτάσει στη βουνοπλαγιά, όπου µαζί µε τους 
άλλους φίλους του -τον Αστρένιο και τα υπόλοιπα έλατα- θα 
άρχιζαν το χριστουγεννιάτικο γλέντι. 
«Σκίουρε, εδώ! Είµαι ο φίλος σου, µε θυµάσαι;» πρόλαβε να του 
φωνάξει ο Μαΐστρο, αµέσως µόλις τον είδε να έρχεται
τρέχοντας. Ο σκίουρος έκοψε τη φόρα του και στάθηκε κάτω 
από το έλατο, σήκωσε το κεφαλάκι του µε παράπονο και του 
είπε: 
«Εσύ δεν είσαι φίλος µου, κόντεψες να µε σκοτώσεις µε τα 
βελονιάσµατά σου! Με περιµένουν τώρα, πρέπει να φύγω!». 
«Σκιουράκι, αν δε µε ακούσεις, πολύ σύντοµα θα χάσεις έναν 
φίλο που αγαπάς πάρα πολύ!». 
«Τι εννοείς;». 
«Ο Αστρένιος κινδυνεύει. Σε λίγο µπορεί να πέσει κάτω από το 
δυνατό τσεκούρι ενός ξυλοκόπου που το θέλει για 
χριστουγεννιάτικό του δέντρο». 
«∆ε σε πιστεύω» του είπε τροµαγµένα το σκιουράκι! 
«∆εν το προλαβαίνεις, όσο κι αν τρέξεις. Γι’ αυτό άκουσε µε!». 
«Πρέπει να µου φέρεις την καρδιά του Αστρένιου αµέσως 
µόλις…».
«Σταµάτα, ο Αστρένιος δεν πρέπει να χαθεί και η καρδιά του 
δε θα έρθει ποτέ σ’ εσένα!». 
«Σκίουρε» συνέχισε θυµωµένος ο Μαΐστρο έτοιµος και πάλι να 
πετάξει τις µυτερές του βελόνες. 
«Η λάµψη του Αστρένιου θα έρθει σ’ εµένα. Αλλιώς τα πάντα 
θα σκοτεινιάσουν και κανένα έλατο πια δε θα χαίρεται, ούτε 
θα γλεντάει στη Χαρούµενη Βουνοπλαγιά!». Το µικρό 
σκιουράκι δάκρυσε και τα µατάκια του έγιναν θαµπά από τη 
λύπη. ∆εν ήθελε ο Αστρένιος να πάθει κανένα κακό! 
«Ποτέ δε θα γίνεις τόσο όµορφο και λαµπερό έλατο, γιατί 
εσένα σε νοιάζει µόνο ο εαυτός σου!». Το σκιουράκι άφησε 
πίσω του τον Μαΐστρο που φούντωνε από θυµό και ήταν
έτοιµος να σκορπίσει τις βελόνες του µυτερές σαν αγκάθια. 
«Ανόητε σκίουρε. Κάποια µέρα θα το µετανιώσεις!». Σείστηκε 
από την ταραχή του ο Μαΐστρο. 
 Ο ξυλοκόπος µε το αγοράκι είχαν ήδη φτάσει πολύ κοντά 
στη βουνοπλαγιά. Το βράδυ είχε πέσει για τα καλά και ο 
Αστρένιος φεγγοβολούσε σιωπηλά όπως εκείνο το µαγικό 
αστέρι των Χριστουγέννων που κάποτε έδειξε την αγάπη 
στους ανθρώπους. 
«Μπαµπά, µπαµπά τι περιµένεις; Κόψε επιτέλους εκείνο το 
δέντρο. Έχει βραδιάσει αρκετά, ανυποµονώ να το δω 
στολισµένο δίπλα από το τζάκι! Ναι! ∆ίπλα απ’ το τζάκι!» 
ξεφώνησε το µικρό αγόρι από τη χαρά του. 
 Ο ξυλοκόπος ήταν µπροστά σε ένα θαύµα. Έβλεπε το πιο 
υπέροχο έλατο που είχε ποτέ αντικρύσει. Ένα αλλιώτικο έλατο 
που στη ζωή του συναντούσε για πρώτη φορά. Κανένα από τα 
έλατα που του είχαν κρατήσει συντροφιά όταν ήταν ακόµα 
παιδί τις ηµέρες των Χριστουγέννων, ψεύτικα ή αληθινά, δεν 
είχε ξανά τόση µαγεία. Ήταν η µαγεία µιας λάµψης 
διαφορετικής. Μιας λάµψης που δε σε τύφλωνε σαν τη 
κοιτούσες, αντίθετα σε γέµιζε φως και ζεστασιά που σε έκανε 
ευτυχισµένο. 
 Ο ξυλοκόπος, που τα µάτια του ήταν τώρα πια 
κατακόκκινα και υγρά από το τσουχτερό κρύο που φυσούσε 
µανιωδώς το πρόσωπό του, έµοιαζε σαν να τα ‘χει χαµένα, σαν 
να µην καταλάβαινε γιατί βρισκόταν εκεί. Τότε ένα 
αστροπελέκι τον διαπέρασε. Ήταν µια µικρή αντανάκλαση 
φωτός πάνω στην ατσάλινη κόγχη του τσεκουριού του. Αυτό 
ήταν αρκετό για να του θυµίσει τώρα τον αρχικό σκοπό του. 
Πιάνει λοιπόν το τσεκούρι µε τα δυο του τα χέρια και το 
σηκώνει για να ρίξει µια στο έλατο. Χτυπάει µια φορά και ο 
Αστρένιος που δεν είχε καταλάβει ποιοι ήταν οι δύο 
επισκέπτες, τινάζεται. Ο ξυλοκόπος ξανακρατάει µε δύναµη το 
τσεκούρι του και…
«Άουτς! Τι συµβαίνει; Ποιος µε χτυπάει µε τόση δύναµη;» 
φώναξε ο Αστρένιος. Ο ξυλοκόπος όµως από τη πολλή βουή του 
αέρα, δεν άκουσε κανέναν και ξανά, δίνει µια πιο δυνατή 
αυτή τη φορά. 
 Τα υπόλοιπα έλατα µόλις κατάλαβαν ότι ο Αστρένιος 
κινδυνεύει, άρχισαν όλα µαζί να κουνάνε τα κλαδάκια τους 
ζωηρά, µε δύναµη πολλή «φουουου...!». Έτσι φώναζαν στα 
πλάσµατα του δάσους τον κίνδυνο, την απειλή του ξυλοκόπου. 
Στο κάλεσµά τους τα ζώα ανταποκρίθηκαν πρώτα. Άλλα 
ανηφορίζοντας και άλλα κατηφορίζοντας, κατέφθαναν ένα 
ένα για να δούνε τι συµβαίνει. Εκείνη την ώρα έφτασε και ο 
σκίουρος λαχανιασµένος. 
 Είδε τότε τον ξυλοκόπο µε το τσεκούρι στα χέρια, είδε 
το µικρό αγόρι να στέκεται δίπλα του µε µια γεµάτη έκφραση 
ικανοποίησης στο πρόσωπό του. Είδε τα έλατα τροµαγµένα και 
τα ζωάκια να τρέχουν δεξιά και αριστερά. Μα το χειρότερο απ’ 
όλα, είδε τον αγαπηµένο του φίλο, τον Αστρένιο, να πονάει 
από τα χτυπήµατα του ξυλοκόπου. Τα φωτισµένα του κλαδάκια 
χαµήλωναν σιγά-σιγά τη λάµψη τους σαν να µην άντεχαν 
άλλο και ήθελαν να σβήσουν. 
«Κάτι πρέπει να κάνουµε γρήγορα» είπε ο σκίουρος 
αποφασισµένος. 
«∆ε θα αφήσω τον Αστρένιο να σβήσει… ∆ε θα τον 
αφήσουµε να χαθεί!». 
 Όσο όµως κι αν έσκουζαν τα ζώα και τα έλατα 
κουνούσαν τα κλαδάκια τους, τόσο πιο δυνατά χτυπούσε και ο 
ξυλοκόπος τον Αστρένιο. Όταν ο Αστρένιος κατάλαβε ότι ο 
ξυλοκόπος δεν ήξερε το κακό που θα έκανε στο δάσος και γι’ 
αυτό δεν µπορούσε τίποτα να τον σταµατήσει, φώναξε κοντά 
του τον σκίουρο και του είπε: «Σκίουρε, µη στενοχωριέσαι γιατί 
ότι και να γίνει θα είµαστε πάντα φίλοι!». 
 Ο σκίουρος, ταραγµένος όπως ήταν βλέποντας τον φίλο 
του να υποφέρει, τεντώνει την ουρά του, γουρλώνει τα µάτια 
του και ξαναλέει: «Τι να κάνω; Τι να κάνω για να τον βοηθήσω; 
Πρέπει να σκεφτώ… Σκέψου! Σκέψου πιο πολύ!» έλεγε πιο 
έντονα στον εαυτό του. Τότε αµήχανα, ρίχνει τριγύρω του µια 
πολύ γρήγορη µατιά και βλέπει πολλά βελανίδια σκορπισµένα 
εδώ κι εκεί! «Μα βέβαια! Αυτό είναι! Μόνο έτσι θα τον κάνω να 
σταµατήσει!». Παίρνει λοιπόν το ένα βελανίδι µετά το άλλο 
χωρίς να χάσει χρόνο και µε όση δύναµη και αντοχή του είχαν 
αποµείνει, τα πετάει µε µανία στον ξυλοκόπο που ακούραστα 
συνέχιζε να ρίχνει τη µια ξυλοκοπιά µετά την άλλη στον 
Αστρένιο. Τα βελανίδια όµως σηµάδευαν τα πόδια του 
ξυλοκόπου, που ήταν καλά δεµένα µε ένα ζευγάρι παλιές, 
δερµάτινες, µαύρες µπότες για να αντέχουν στο χοντρό χιόνι. 
Έτσι λοιπόν εκείνος ανενόχλητος µε την ίδια επιµονή και χωρίς 
σταµατηµό, συνέχιζε να χτυπά µε δύναµη το τσεκούρι του 
πάνω στον ψιλόλιγνο κορµούλη του Αστρένιου. Τότε όµως 
έγινε κάτι αναπάντεχο. 
«Μπαµ! Οοοο!». Γούρλωσε τα µάτια και ξεφώνισε ο ξυλοκόπος. 
 Ένα βελανίδι, το τελευταίο που βρισκόταν στο έδαφος, 
ξέφυγε την ώρα που ο σκίουρος το πέταξε µε όση δύναµη είχε 
φυλάξει για το τέλος και χτύπησε σε µια γυαλιστερή πέτρα. Το 
βελανίδι χτυπώντας πάνω στην πέτρα, τινάζεται ψηλά και
βρίσκει το κεφάλι του ξυλοκόπου. Τότε ο καηµένος πετάγεται 
απότοµα προς τα πίσω, ζαλίζεται και παραπατάει. Χάνει την 
ισορροπία του και πέφτει κάτω. Για κακή του τύχη όµως, το 
χοντρό, στρογγυλό του κεφάλι βρίσκει πάνω σε µια πέτρα που 
ξεµυτούσε από τη λεία επιφάνεια του χιονιού. Ξανά, ένα 
ακόµα πιο δυνατό «µπάµ!» ακούστηκε αυτή τη φορά. 
 Ο χρόνος τότε σαν να σταµάτησε να κυλάει. 
Σκοτείνιασε ακόµα πιο πολύ. Όλα είχαν σωπάσει γλυκά. Συνέβη 
όµως κάτι που για λίγο χάλασε τη γλυκιά σιωπή. Μια µελωδία 
ακουγόταν απαλά, που νόµιζε κανείς ότι ερχόταν από το 
βάθος του δάσους. Η µελωδία θύµιζε τα κάλαντα των 
Χριστουγέννων καθώς τα συνόδευε ο µεταλλικός ήχος από το 
τριγωνάκι που κρατούν τα παιδιά τραγουδώντας. Περίεργη 
µουσική. Αν και ακουγόταν γνωστή, δηµιουργούσε ένα 
αίσθηµα φόβου ανεξήγητου. 
 Τότε ο ξυλοκόπος που ήταν σωριασµένος κάτω, σαν να
ανοιγόκλεισε ελαφρά τα µάτια του και θολωµένος, είδε κάτι 
που γνώριζε πολύ καλά. Είδε µια γνώριµη γειτονιά. Ήταν τόσο 
γνώριµη που τα πάντα του θύµιζαν και από κάτι. Τα σπίτια, ο 
δρόµος, το στενό πεζοδροµάκι που περνούσε… Μα ναι!! 
Περνούσε µπροστά από το σπίτι του. ∆εν ήταν λοιπόν µια 
οποιαδήποτε γειτονιά που απλά κάτι του θύµιζε. Αλλά ήταν η 
δική του γειτονιά, το δικό του σπίτι, ο δικός του δρόµος που 
περνούσε µπροστά από το ζαχαροπλαστείο των «Τρελών 
ζαχαρωτών», έτσι το έλεγαν. Εκεί όλοι έκαναν σειρά για να 
αγοράσουν το πιο ξακουστό σοκολατένιο γλυκό τις ηµέρες 
των Χριστουγέννων. 
«Τι όµορφη γειτονιά!» είπε ο ξυλοκόπος και αναστέναξε 
µελαγχολικά. «Και είναι η δική µου γειτονιά… Και τόσο 
υπέροχες µυρωδιές που ξετρυπώνουν από τα µισάνοιχτα
παράθυρα των σπιτιών! Και να, εκεί στο βάθος βρίσκεται και 
το δικό µου σπίτι ανάµεσα στ’ άλλα! Και τι όµορφα που παίζουν 
και τραγουδούν στον δρόµο τα παιδιά τα κάλαντα!». 
 Ο ξυλοκόπος όµως µετά από το δυνατό χτύπηµα του 
κεφαλιού του πάνω στην πέτρα, ήταν τόσο ζαλισµένος που τα 
έβλεπε όλα θολά. Τότε όµως παρατήρησε κάτι ακόµα πιο 
παράξενο! Μπροστά από το δικό του σπίτι µόλις είχε 
σταµατήσει µια τεράστια αλλοπρόσαλλη µηχανή, 
«µπουλντόζα» άκουσε που την φώναζαν κάποιοι ξαναµµένοι 
θαµώνες της γειτονιάς. Πίσω της έσερνε µια γιγάντια
σιδερένια µπάλα σαν αυτές που κρεµάνε στα 
χριστουγεννιάτικα δέντρα. Αυτή η µπάλα όµως ήταν δέκα 
εκατοµµύρια φορές πιο µεγάλη και πιο βαριά. 
«Τι είναι αυτή η αλλόκοτη µηχανή που έχει σταµατήσει έξω 
από το σπίτι µου και περιµένει;» αναρωτήθηκε ο ξυλοκόπος. «Κι 
αυτή η τεράστια µπάλα σχεδόν είναι ίδια µε την αγαπηµένη 
µου χριστουγεννιάτικη που θέλω να κρεµάσω πρώτη-πρώτη 
στο έλατο που θα κόψω. Μόνο που αυτή λαµποκοπάει και 
αστράφτει πιο πολύ. Τι είναι λοιπόν όλα αυτά;». 
 Πριν καν τελειώσει τη σκέψη του, ένας χοντροκοµµένος 
άνδρας και αρκετά ψηλός, µε χέρια φαρδιά σαν ξύλινες 
κουτάλες, στέκεται ακριβώς µπροστά από το σπίτι του
ξυλοκόπου. Τότε παίρνει µια µεγάλη ρουφηξιά καθαρού αέρα 
και η κοιλιά του φουσκώνει σαν µπαλόνι έτοιµο να σπάσει. 
Σηκώνει το δεξί του χέρι αργά και µόλις το φτάνει ψηλά όσο 
δεν πάει άλλο, λέει: «Τώρα ρίξε τη µπάλα πάνω στο σπίτι σαν 
δυνατή γροθιά να ξεµπερδεύουµε!». 
 Η φωνή του ήταν βραχνή αλλά αρκετά δυνατή και 
αποφασιστική ώστε να ταράξει πολύ τον ξυλοκόπο, που
κατάλαβε δυστυχώς σε τι θα χρησίµευε εκείνη η αλλόκοτη 
µπάλα. «Θέλουν να γκρεµίσουν το σπίτι µου. Θέλουν να 
καταστρέψουν τη γειτονιά µου!» είπε τροµαγµένα ο 
ξυλοκόπος, που πριν καλά-καλά τελειώσει τη φράση του, ακούει 
ξανά τον άνδρα να λέει µόνος του γεµάτος περηφάνια: «Α! Σε 
λίγο στη θέση αυτού του σπιτιού θα χτιστεί ένα άλλο πολύ πιο 
µεγάλο και αρχοντικό σπίτι! Και γύρω-γύρω θα βάλω µια 
χωµάτινη µάνδρα ή και συρµατόπλεγµα για να µην µπορεί 
κανείς να µπει µέσα». 
 Πριν προλάβει να χωνέψει τα λόγια του άνδρα, ο 
ξυλοκόπος βλέπει γουρλωµένος την τεράστια σιδερένια µπάλα 
να βρίσκεται στο ύψος της σκεπής. Σταµατάει. Μένει για λίγο 
ακίνητη. 
«Ω! Θα διαλύσει το σπίτι µου… Κάτι πρέπει να κάνω!» ψιθυρίζει 
και δαγκώνει τα χείλη του. «Θα φωνάξω τόσο δυνατά που θα 
φοβηθούν και θα σταµατήσουν το κακό». Τώρα µιλούσε η 
σκέψη του που όµως ήταν πιο αργή από τη µπάλα. Η µπάλα µε 
πολύ µεγάλη φόρα αρχίζει να κινείται προς το σπίτι του 
ξυλοκόπου. Ο ξυλοκόπος ουρλιάζει. 
«Σταµατήστε! Τι πάτε να κάνετε; Αυτό είναι το σπίτι µου! 
Σταµατήστε...» και όσο πιο πολύ φώναζε, τόσο πιο κοντά στο 
σπίτι του πλησίαζε η µπάλα. Τότε ο ξυλοκόπος πνιγµένος στα 
δάκρυα, παίρνει µια βαθιά ανάσα και ανοίγει τα µάτια του. 
 Ο ξυλοκόπος είχε βυθιστεί σε ένα όνειρο, ένα 
τροµακτικό όνειρο που όµως τον έκανε να δει την αλήθεια! 
Τρεµοπαίζοντας τα βλέφαρά του, που µε δυσκολία 
προσπαθούσαν ν’ ανοίξουν σαν να ήταν σφραγισµένα διπλά 
και τριπλά, βλέπει από πάνω του το αγόρι να έχει απλώσει 
στοργικά τα χεράκια του στους δυνατούς του ώµους και 
κλαίγοντας να του λέει: «Μπαµπά µου, µπαµπά µου είσαι 
καλά;». 
 Λίγο πιο πέρα βλέπει το σκιουράκι κρυµµένο πίσω από 
έναν αγκαθωτό θάµνο να τον κοιτάζει ανήσυχο µε τα 
µατάκια του γουρλωµένα σαν δύο ολοστρόγγυλα µαύρα 
κουµπιά. Τότε ανασηκώνει το παραλίγο ανοιγµένο κεφάλι του 
και αφήνει το βλέµµα του πάνω στον Αστρένιο. Ο κορµός του 
ήταν πολύ χτυπηµένος και το τσεκούρι ήταν το όπλο που του 
είχε κάνει την πληγή. Ο ξυλοκόπος φορώντας στο πρόσωπό του 
µια γκριµάτσα απορίας και θλίψης κοίταξε το χέρι του και 
συλλογίστηκε: «Το χέρι µου είναι το όπλο και όχι το τσεκούρι!». 
Μόλις ένιωσε πάλι δυνατός, σηκώνεται όρθιος και πιάνει το 
βαρύ κεφάλι του που λίγο κόντεψε ν’ ανοίξει σαν καρπούζι. Το 
µικρό αγόρι τρέχει γρήγορα κοντά του και τον αγκαλιάζει 
σφιχτά. 
«Μπαµπά µου, ευτυχώς είσαι καλά! Τρόµαξα πολύ και δεν 
ήξερα τι να κάνω!» ξεφώνισε το αγοράκι που τα βουρκωµένα 
µάτια του τώρα έλαµπαν από χαρά. 
 Όταν συνήλθε ο ξυλοκόπος εντελώς, πιάνει το αγόρι από 
το χέρι και του λέει: 
«Ώρα να γυρίσουµε πίσω στο σπίτι µας». 
«Και το έλατο; Πώς θα φύγουµε χωρίς έλατο για τη πόλη;». 
«Κοίταξε το» είπε ο ξυλοκόπος. «∆εν είναι όµορφο;». 
«Φυσικά, είναι υπέροχο» είπε µε σιγουριά το µικρό αγόρι και 
ακούµπησε το χέρι του στην καρδιά του που σιγά-σιγά
ηρεµούσε από τα τρελά χτυποκάρδια της. 
«Μπορεί για εµάς να είναι απλά ένα υπέροχο έλατο για 
θάµπωµα» του εξήγησε µε υποµονή ο ξυλοκόπος και συνέχισε: 
«Όµως, σε τούτη εδώ τη βουνοπλαγιά δεν είναι απλά όµορφο». 
«Αλλά; Τι άλλο µπορεί να είναι;» ρώτησε το αγόρι που άστραψε 
από περιέργεια. 
«Είναι σηµαντικό!». 
«Όµορφο και σηµαντικό;» απόρησε το αγοράκι. 
«Ακριβώς! Όµορφο και σηµαντικό!» σιγούρεψε κουνώντας το 
κεφάλι του ο ξυλοκόπος. 
«Και τι θα στολίσουµε τώρα εµείς για χριστουγεννιάτικο 
δέντρο;». 
«Μπορούµε να ντύσουµε το σπίτι µε όµορφα 
χριστουγεννιάτικα στολίδια και κάποια µπορούµε να τα 
φτιάξουµε κι εµείς». 
«Μπαµπά, θέλω όµως πριν φύγουµε να του δώσουµε ένα 
όνοµα. Και έτσι να τον θυµάµαι µε το όνοµά του». 
Ο ξυλοκόπος χαµογέλασε γλυκά στο αγόρι σαν να 
ένιωσε τη µεγαλύτερη ευχαρίστηση που είχε πάρει ποτέ του. 
«Πολύ καλά λοιπόν. Πώς θες να το πούµε;». 
«Φεγγοβολά. Φεγγοβολούλη ίσως… Όχι είναι πολύ µεγάλο!». 
«Τι λες, Φωσφωρούλη;» πέταξε όλο καµάρι ο ξυλοκόπος. 
«Μµµµ.. δε νοµίζω». 
«Είναι έλατο… άρα Ελατούλη… µπα…» µετάνιωσε ξανά το 
αγόρι που ήθελε οπωσδήποτε ένα όνοµα για το έλατο. 
«Μα λάµπει σαν άστρο από χρυσάφι. Αστρούλη ή Χρυσαφένιο 
λοιπόν;». 
 Και σαν κάποιος να του ψιθύρισε κάτι σαν σφυριχτό 
αεράκι του χειµώνα, το αγοράκι κοιτάζει γεµάτο χαρά τον 
ξυλοκόπο και τα µάτια του γέµισαν φως. 
«Αστρένιοοο! Μα βεβαία Αστρένιο!» ξαναείπε και δε χόρταινε 
να το ακούει από το ίδιο του το στόµα ενώ χοροπηδούσε 
χαρούµενο και περήφανο. 
«Μπράβο, αγόρι µου. Είναι το όνοµα που του ταιριάζει πιο 
πολύ». 
 Τότε ο ξυλοκόπος σήκωσε από το έδαφος το τσεκούρι 
του, πήρε το αγόρι αγκαλιά, και αποµακρύνθηκαν µέχρι που 
χάθηκαν εντελώς από τη χαρούµενη βουνοπλαγιά. Τώρα είχε 
πια ξηµερώσει. Ο σκίουρος που τόση ώρα περίµενε καρτερικά 
πίσω από το θαµνάκι του, µόλις κατάλαβε ότι ο κίνδυνος είχε 
πλέον περάσει, τρέχει γρήγορα στον Αστρένιο για να του 
φροντίσει την πληγή. 
 Ο Αστρένιος για να τον ευχαριστήσει που του έσωσε τη 
ζωή, θρόισε τις βελόνες του και τον πασπάλισε µε 
αστερόσκονη. Η Μελωδούλα, ο Μάιγκο και τα υπόλοιπα έλατα 
τέντωσαν χαρούµενα τα κλαδάκια τους, ενώ οι βελόνες τους 
έγιναν λευκές από το µπαµπακένιο χιόνι που τις αγκάλιασε. 
 Όταν ο σκίουρος ήταν πια σίγουρος ότι ο Αστρένιος ήταν 
καλά, αποφάσισε να του πει τι πραγµατικά είχε συµβεί. Του 
διηγήθηκε τα πάντα. Του µίλησε για τον Μαΐστρο. Του εξήγησε 
ότι εκείνος οδήγησε τον ξυλοκόπο στη Βουνοπλαγιά της 
Χαράς γιατί ήθελε να του κάνει κακό. 
 Του είπε επίσης πόσο µόνος και έρηµος ζούσε σ’ ένα
αχανές ξέφωτο στην απέναντι βουνοπλαγιά, χωρίς άλλα έλατα 
για συντροφιά παρά µόνο µερικά ξερόκλαδα, καµένα από το 
χιόνι. Όταν τελείωσε ο σκίουρος, σήκωσε το κεφάλι του και 
κοίταξε την κορυφή του Αστρένιου. Του φάνηκε ότι είχε γείρει 
ελαφριά απ’ τη µια µεριά. Κατάλαβε αµέσως ότι ο Αστρένιος 
δεν ήταν θυµωµένος µε τον Μαΐστρο. Ήταν όµως σκεφτικός 
και λιγάκι λυπηµένος: «Είναι στ’ αλήθεια τόσο µόνος του;» είπε 
και συνέχισε: 
«Μα γι’ αυτό τα έκανε όλα. Γιατί φοβόταν τη µοναξιά του. 
Ήθελε φίλους που δεν µπορούσε να έχει. Άκου λοιπόν τι θα 
κάνουµε. Θα τρέξεις γρήγορα κοντά του. Μαζί σου όµως θα 
έχεις και τα δώρα που θα σου δώσω. Θα του προσφέρεις ένα 
κοµµάτι από την καρδιά και µπόλικη αστερόσκονη από τη 
λάµψη µου». 
 Ο σκίουρος χωρίς να χάσει χρόνο, έτρεξε γρήγορα να
βρει τον Μαΐστρο. Τα δώρα του Αστρένιου ήταν πολύτιµα και 
έπρεπε να τα προσέχει σαν τα µάτια του. Πέρασε χιονισµένες 
χαράδρες, κατέβηκε µονοπάτια και άφηνε πάνω στο χιόνι τη 
µια πατηµασιά µετά την άλλη. 
 Καθώς φυσούσε ο αέρας σε αντίθετη κατεύθυνση, 
ζωγράφιζε µια βελούδινη ουρά από τη σκόνη των αστεριών που 
κρατούσε το σκιουράκι και έκανε τις µικρές πατηµασιές του 
να χρυσίζουν. Ο δρόµος του φάνηκε ατελείωτος. Έτρεχε και 
ξαναέτρεχε περνώντας ανάµεσα από έλατα, µέχρι που είδε 
να απλώνεται µπροστά του µια κατάλευκη έρηµος. Κατάλαβε ή 
µάλλον θυµήθηκε ότι το τοπίο που µόλις ξανοιγόταν ήταν το 
ξέφωτο που ζούσε το µοναχικό έλατο. Το παράξενο βέβαια 
ήταν ότι δεν ακουγόταν τίποτα που να θυµίζει κάποιο ζωάκι 
του βουνού. Ο µοναδικός ήχος που ταξίδευε που και που στο 
ξέφωτο ήταν το τσιριχτό σφύριγµα του παγωµένου αέρα. 
«Έφτασα επιτέλους! Τώρα µένει µόνο να τρέξω στον 
Μαΐστρο». Μα κάτι είχε αλλάξει. 
«Πού είναι;» αναρωτήθηκε κοιτάζοντας το τοπίο. 
 Είχε αρχίσει και πάλι να νυχτώνει. Τα πρώτα αστεράκια 
έκαναν δειλά την εµφάνισή τους. Τότε είδε κάτι που τον 
έκανε να ανατριχιάσει και οι κοντούλικες τρίχες του
σηκώθηκαν όρθιες σαν να ήταν βελόνες σκαντζόχοιρου.
«Μα δε γίνεται… Είναι στ’ αλήθεια ο Μαΐστρο; ∆εν µπορεί» 
αναρωτήθηκε. 
 ∆εν πίστευε αυτό που έβλεπε. Έπρεπε όµως να βρει το 
κουράγιο και να πλησιάσει. Έπρεπε να καταλάβει. Με αγωνία 
όλο και ζύγωνε τον Μαΐστρο και αυτό που τον είχε πριν λίγο 
ξαφνιάσει, τώρα τον έκανε να αισθάνεται λύπη. Όταν 
στάθηκε εµπρός του, τον κοίταξε για λίγο αµίλητος. Η σιωπή 
δεν κράτησε πολύ. 
«Μαΐστρο, τι έπαθες; Τι σου έχει συµβεί;» τον ρώτησε ο 
σκίουρος. 
 Ο Μαΐστρο είχε γύρει ελαφριά από τη µια µεριά. Αυτό το 
έλατο, που ο σκίουρος το θυµόταν γερό και δυνατό, τώρα είχε 
λυγίσει. Ο κορµός του είχε ξεφλουδίσει και οι βελόνες του ίσαίσα που κρατιόνταν από τα κλαδιά του. Μερικές µάλιστα είχαν 
σκορπίσει δεξιά και αριστερά. ∆εν του άρεσε καθόλου αυτό 
το θέαµα και ας είχε κοντέψει να τον πληγώσει µε τις βελόνες 
του. Γι’ αυτό, έπρεπε να δει τι συµβαίνει και καθώς δεν πήρε 
καµία απάντηση, ο σκίουρος ξαναρώτησε: 
«Μαΐστρο, είµαι εγώ ο σκίουρος. Τι έπαθες και είσαι έτσι;». 
 Τότε σαν να κούνησε ήσυχα τα κλαδιά του και αφού 
ανασήκωσε τη κορφή του µε δυσκολία, είπε: 
«Σκίουρε, τι γυρεύεις εσύ εδώ; Εσύ πρέπει να µε µισείς». 
«Να σε µισώ; Είµαι εδώ γιατί µε έστειλε ο Αστρένιος». 
«Μα, είναι καλά;» και αµέσως ζωήρεψε λίγο ακόµα. 
«Ναι, τώρα είναι καλά» αποκρίθηκε ο σκίουρος µε σιγουριά. 
«Και ο ξυλοκόπος δεν τον έκοψε µε το τσεκούρι του;»
ξαναρώτησε µε αγωνία. 
«Όχι, ο Αστρένιος σώθηκε χάρη στους φίλους του» και τέντωσε 
το κεφαλάκι του όλο καµάρι, αφού εκείνος είχε βάλει το χεράκι 
του πιο πολύ. 
«Μα εσύ γιατί είσαι έτσι;». 
«Ήµουν σίγουρος ότι ο Αστρένιος είχε κινδυνεύσει εξαιτίας 
µου. Και αυτό δεν το άντεχα!». Ξαφνικά ο σκίουρος ένιωσε να 
κυλάνε από τις βελόνες του Μαΐστρο υγρά δάκρυα χιονιού. 
«Ο Αστρένιος είναι καλά και µε έστειλε εδώ για να σου φέρω 
ένα δώρο. Κάποτε µε ρώτησες τι είναι αυτό που κάνει τον 
Αστρένιο να λάµπει. Το θυµάσαι;». 
«Ναι, το θυµάµαι!». 
«Αυτό λοιπόν είναι το δώρο του. Ο Αστρένιος σου στέλνει ένα 
κοµµάτι από την καρδιά του και µπόλικη αστερόσκονη για να 
λάµπεις κι εσύ». 
 Αφού του έδωσε τα δώρα, χαρίζοντάς του άφθονη 
αστερόσκονη του είπε: 
«Τώρα εγώ θα φύγω. Αλλά θέλω να ξέρεις ότι θα ξανάρθω και 
κάθε φορά που θα περνάω από ‘δω, θα σε χαιρετάω». Ο 
Μαΐστρο δεν του απάντησε τίποτα, όµως ο σκίουρος ένιωσε 
ξανά υγρά δάκρυα χιονιού να τον καταβρέχουν. Έτσι έφυγε 
και άφησε πίσω του το ξέφωτο, σκοτεινό και παγωµένο. 
 Την επόµενη µέρα, όλα τα ζώα του δάσους έκαναν 
ετοιµασίες για το µεγάλο γλέντι στη Βουνοπλαγιά της Χαράς. 
Θα ήταν όλοι εκεί: ο σκίουρος, η αλεπού, ο λαγός, ο
σκαντζόχοιρος και τα υπόλοιπα ζώα. Τα έλατα ετοιµάζονταν κι 
αυτά πυρετωδώς για ένα γλέντι που θα τους έµενε αξέχαστο. 
Η Μελωδούλα έκανε ορθοφωνία ώστε οι µελωδίες τις να είναι 
τόσο υπεροχές, αντάξιες των φίλων τις. Ο Μάιγκο γυάλιζε µε 
υποµονή τα βελονάκια του, τινάζοντας το χιόνι από πάνω τους. 
Όλοι βρίσκονταν σε ξέφρενους ρυθµούς ετοιµασίας. Όλοι, 
εκτός από έναν. Ο Αστρένιος, αν και χαιρόταν πολύ για το 
νυχτερινό γλέντι, ένιωθε σαν κάτι να του έλειπε. Σαν να 
περίµενε να δει ή ν’ ακούσει κάτι. Καθώς περνούσε η ώρα και 
το σούρουπο µπέρδευε τα χρώµατα της µέρας µε τα χρώµατα 
της νύχτας, η προσµονή του Αστρένιου γινόταν όλο και 
µεγαλύτερη. 
 Τελικά ήρθε το βράδυ γιορτινό, φορώντας τα καλά του. 
Αστέρια µεγάλα και µικρά, ήταν στη θέση τους σταθερά 
αναµµένα, χωρίς να τρεµοπαίζουν. Τα έλατα ήταν πανέµορφα. 
Όλα το ένα δίπλα στο άλλο. Άλλα στα λευκά και άλλα γυµνά 
από το χιόνι που το είχε ρίξει κάτω ο αέρας. Και φυσικά ο 
Αστρένιος ήταν εκεί. Περίµενε. Μέχρι που…
«Να ‘τος, επιτέλους ήρθε!» φώναξε και συνέχισε: «Σκίουρε, 
καλώς ήρθες φίλε µου!». 
«Πόσο χαίροµαι απόψε, Αστρένιε. Όλα εδώ είναι όµορφα». 
«Σκίουρε, πήγες τα δώρα στον Μαΐστρο;». 
«Ναι, τα πήγα αλλά εκείνος δεν ήταν καλά. Ήταν αφόρητα 
λυπηµένος για το κακό που σου έκανε». 
«Τα φόρεσε τα δώρα µου;». 
«Ναι, αλλά νοµίζω ότι δε θα µπορέσει να βρει τη δύναµη να 
γίνει καλά γιατί είναι πολύ µόνος του». 
 Ο Αστρένιος τότε έσβησε λίγη από τη λάµψη του. Τώρα 
το γλέντι δε θα ήταν το ίδιο για εκείνον. Ο σκίουρος που 
γνώριζε την ιστορία του Μαΐστρο ήταν κι αυτός λυπηµένος. 
∆εν ήθελε ο Μαΐστρο να χαθεί. Πήγε λοιπόν και κούρνιαξε 
κάτω από τα κλαδιά του Αστρένιου για να του κάνει 
συντροφιά. Όλοι οι άλλοι ήταν χαρούµενοι και διασκέδαζαν. 
«Αν ο Μαΐστρο είχε φορέσει τα δώρα µου, θα ήταν καλά. Τώρα 
θα µπορούσε και εκείνος να λάµπει και έτσι θα ξέραµε ότι 
ήταν καλά» είπε και συνέχισε: «Σκίουρε, το βλέπεις εκείνο το 
γυµνό βραχάκι;». 
«Ναι, το βλέπω». 
«Πήγαινε τότε και ανέβα. Στάσου και δες αν από κάτω
φαίνεται το ξέφωτο». 
 Ο Σκίουρος χωρίς να χάσει λεπτό, τρέχει, ανεβαίνει στο 
γυαλιστερό από τον πάγο βράχο και µε δυσκολία στέκεται 
εκεί, αφού τα ποδαράκια του γλιστρούσαν πάνω του. 
«Το βλέπεις λοιπόν το ξέφωτο;» τον ρώτησε µε ανυποµονησία 
ο Αστρένιος. 
 Όµως το σκιουράκι που αρκετή ώρα είχε καρφώσει το 
βλέµµα του, µπας και δει κάτι, κατεβάζει το κεφαλάκι του και 
αποκρίνεται: 
«Όχι, δε βλέπω τίποτα. Όλα είναι σκοτεινά και ήσυχα. Νοµίζω 
Αστρένιε ότι ήρθε η ώρα ν’ αποχαιρετήσουµε τον Μαΐστρο». 
 Στον απόηχο του αποχαιρετισµού, ο Αστρένιος τινάχτηκε 
απότοµα. ∆εν το ήθελε αυτό. Πίστευε ότι η αγάπη του και η 
φροντίδα του, θα γιάτρευαν τον Μαΐστρο. Τελικά, ο Αστρένιος 
αποφάσισε να αποχαιρετήσει έναν φίλο που δυστυχώς δεν 
πρόλαβε να γνωρίσει καλά! 
«Στάσου…» αναπήδησε τότε ο σκίουρος που την πάτησε και 
γλιστρώντας από τον βράχο, πέφτει κάτω. Σηκώνεται γρήγορα 
και ξανανεβαίνει. 
«Αστρένιε, αρχίζει να λάµπει... Μα ναι, το ξέφωτο φωτίζεται 
αληθινά!». 
«Τι βλέπεις Σκίουρε; Είναι αλήθεια;» ρωτάει ο Αστρένιος. 
«Ναι σου λέω… Ο Μαΐστρο λάµπει κι αυτός! Είναι καλά!». 
 Η γεµάτη χαρά φωνούλα του σκίουρου τάραξε τον 
Αστρένιο που δεν πίστευε αυτό που άκουγε. Όταν πια είδε ότι 
και τα υπόλοιπα έλατα αλλά και τα ζώα σταµάτησαν το
γλεντοκόπι, τότε ένιωσε απέραντα ευτυχισµένος. Ναι, το 
σκοτεινιασµένο ξέφωτο είχε τώρα πληµµυρίσει µε φως! Όλοι 
το έβλεπαν από µακριά και σαστισµένα προσπαθούσαν να 
καταλάβουν τι είχε συµβεί. 
«Μα αυτό δε γίνεται…». Το ξέφωτο που τώρα είναι λουσµένο 
στο φως, ήταν πάντα έρηµο και σκοτεινό, είπε η Μελωδούλα 
φανερά εντυπωσιασµένη. 
«Ναι Μελωδούλα, έχεις δίκιο» της αποκρίθηκε ο Μάιγκο, που 
στεκόταν πάντα δίπλα της. 
 Το σούσουρο απλώθηκε αρκετά γρήγορα και σκέπασε τη
βουνοπλαγιά. Ακόµα και τα ζωάκια αναρωτιόντουσαν τι είχε 
συµβεί. Η αλεπού στον σκαντζόχοιρο και αυτός µε τη σειρά 
του στον λαγό ψιθύριζαν µε τεντωµένα αυτιά και ουρές. Τότε 
ο σκίουρος που δεν είχε εγκαταλείψει τον βράχο του ούτε 
λεπτό, ισιώνει την πλάτη του περήφανα, και τους λέει: 
«Ακούστε µε φίλοι µου, απόψε έγινε ένα θαύµα! Το βλέπετε 
αυτό το ξέφωτο; Όλοι ξέραµε ότι ήταν έρηµο, άδειο από ζωή. 
Μα µια µέρα αλλιώτικη απ’ τις άλλες, µε έβγαλε ο δρόµος 
εκεί… Έτσι γνώρισα ένα έλατο. ∆εν ήταν όµως σαν κι εµάς.
Καθόταν µόνο του, και δεν ήθελε κανέναν κοντά του. Όταν 
κάποιος τον πλησίαζε, τον έδιωχνε µε τις βελόνες του. Μέχρι 
που αντίκρισε τον Αστρένιο. Για πρώτη φορά, θαµπώθηκε από 
την οµορφιά κάποιου άλλου και έτσι θέλησε να το κατακτήσει. 
Πίστευε ότι ήταν τόσο δυνατό, που αν του έκανε κακό, δε θα 
πονούσε». 
«Όµως τελικά πόνεσε» είπε ο Αστρένιος που άκουγε το 
σκιουράκι. 
 Όλοι άκουγαν µε προσοχή τα λόγια του σκίουρου. Άλλοι 
απορούσαν, άλλοι έδειχναν να αισθάνονται το µοναχικό έλατο 
και άλλοι, κυρίως τα ζωάκια, παρέµεναν σαστισµένα και 
παγωµένα από το κρύο. Μέχρι που όµορφες µελωδίες 
πληµµύρισαν το ξέφωτο. Το γλέντι είχε ξεκινήσει κι εκεί. Στο 
ξέφωτο της Φιλίας. Ξαφνικά ο Μαΐστρο που χαιρόταν να 
υποδέχεται και τους άλλους φίλους του τα ζώα, από τις γύρω 
πλαγιές του βουνού, άκουσε πολλές χαρούµενες φωνές να 
λένε το όνοµά του: «Μαΐστρο…! Φίλε µας!». 
 Ήταν το πιο ξεχωριστό και υπέροχο κάλεσµα που είχε
ακούσει ποτέ. Τον αποκαλούσαν «φίλο» τους και αντηχούσε 
στ’ αυτιά του µοναδικά. Σηκώνει λοιπόν την κορφή του και 
βλέπει στη Βουνοπλαγιά της Χαράς ένα πανέµορφο θέαµα. 
Όλα τα ζωάκια και πρώτος-πρώτος ο Σκίουρος, µαζί µε όλα τα 
έλατα και στη µέση ο Αστρένιος, ήταν εκεί για να 
χαιρετήσουν τον καινούργιο τους φίλο! 
 Ο Μαΐστρο τότε φόρεσε το πιο λαµπρό του χαµόγελο, αν 
και κρυφά άφησε µερικά υγρά δάκρυα χιονιού να τρέξουν 
κάτω. Αυτά όµως δεν ήταν δάκρυα λύπης. Ήταν δάκρυα χαράς 
και ευτυχίας! Το γλέντι συνεχίστηκε µέχρι το άλλο πρωί. Οι δυο 
µοναδικοί φίλοι, αν και ήταν ο ένας µακριά από τον άλλο, 
ήξεραν ότι πάντα θα τους ένωνε κάτι πολύ δυνατό. Οι
άσχηµες στιγµές είχαν περάσει και η βαθιά τους αγάπη τους 
κρατούσε κοντά. Το κρύο σιγά-σιγά έγινε ζέστη και ο βαρύς 
χειµώνας έδωσε τη θέση του στην Άνοιξη… Και µετά 
χειµώνας και πάλι Άνοιξη και έτσι πέρασαν πολλά όµορφα 
Χριστούγεννα! 
 Η φιλία δεν είναι εύκολο πράγµα. Μπορεί να διαβεί πολλά 
ανώµαλα µονοπάτια και απόκρηµνες βουνοπλαγιές, µπορεί 
ακόµα να χαθεί σε αχανή ξέφωτα. Αν όµως είναι αληθινή και 
δε σκέφτεται µόνο τον έναν της εαυτό, τότε µπορεί να γίνει 
ένα ανθισµένο ανοιξιάτικο λιβάδι. 
Μια… Βουνοπλαγιά της Χαράς! 

Ήταν κάποτε ένα αεράκι 
δροσερό που από όπου κι αν περνούσε, 
το καλοδεχόντουσαν. Τα δέντρα 
κουνούσαν χαρούµενα τα κλαδιά 
τους. Τα µπουµπούκια αναστέναζαν 
τρυφερά κι άνοιγαν τα πέταλά τους. 
Τα φύλλα θρόιζαν ευχαριστηµένα. Τα φύλλα θρόιζαν ευχαριστηµένα. λλα θρόιζαν ευχαριστηµένα. 
Οι άνθρωποι κοιτούσαν τον 
ουρανό κι από το χρώµα του 
καταλάβαιναν πως το αεράκι όπου 
να ‘ναι θα ερχόταν. Και το ναι θα ερχόταν. Και το 
περίµεναν καρτερικά να τους 
δροσίσει και να διώξει µε την πνοή 
του τη ζέστη και την κούραση, να 
πάρει µακριά τις έγνοιες και τα πάρει µακριά τις έγνοιες και τα 
βάσανά τους. Το αγαπούσαν πολύ κι 
αυτό έπαιζε µαζί τους. Ανέµιζε τα 
µακριά µαλλιά και τα φορέµατα 
των κοριτσιών, τα κοντά 
παντελόνια των αγοριών που έπαιζαν 
στους δρόµους, χάιδευε απαλά τα 
ανθρώπινα σώµατα. ανθρώπινα σώµατα.
∆εν έµενε όµως για πολύ. Πάντα 
ήταν βιαστικό, περαστικό. Του άρεσαν 
τα ταξίδια κι ήθελε να γνωρίσει όλον 
τον κόσµο. Και µια και δεν είχε ρίζες 
πουθενά, φυσούσε κι έφευγε ξανά. πουθενά, φυσούσε κι έφευγε ξανά.
Ώσπου
…. Ήταν µια ηλιόλουστη µέρα και το 
αεράκι έτρεχε στην εξοχή πλάθοντας αεράκι έτρεχε στην εξοχή πλάθοντας 
όνειρα. Σκεφτόταν µέρη µακρινά και 
το επόµενο ταξίδι που θα έκανε ίσως 
στην Αφρική, ίσως στην Αυστραλία. Κι 
εκεί που πήγαινε λοιπόν, πέφτει µε όλη 
του τη φόρα πάνω σε µια καµινάδα. του τη φόρα πάνω σε µια καµινάδα.
Ζαλίστηκε κι έκανε ώρα να 
συνέλθει. Κι όταν ήλθε στα καλά του συνέλθει. Κι όταν ήλθε στα καλά του 
πάλι, αντίκρισε την πιο όµορφη 
καµινάδα που είχε συναντήσει ποτέ 
του. Ήταν ολοκόκκινη, φτιαγµένη από 
τούβλα που έκαναν περίεργα 
σχήµατα. Και στην κορφή της είχε 
ένα ωραίο τρίγωνο από µαύρα 
κεραµίδια που γυάλιζαν λες και τα 
είχες περάσει λούστρο. Τη µέρα είχες περάσει λούστρο. Τη µέρα 
λαµποκοπούσε κι άστραφτε ολόκληρη 
στον ήλιο κι όταν ερχόταν το βράδυ κι 
έβγαινε το φεγγάρι, λουζόταν απαλά 
στο φως του κι έµοιαζε παραµυθένια. στο φως του κι έµοιαζε παραµυθένια.
Το αεράκι θαµπωµένο ένιωσε να 
χάνει τη µιλιά του. Για λίγο, τόσο δα χάνει τη µιλιά του. Για λίγο, τόσο δα 
όµως, γιατί ξαναβρήκε το θάρρος του κι 
έπιασε να µιλάει για τα ταξίδια και τα 
όνειρά του. όνειρά του. 
Η καµινάδα όµως στεκόταν εκεί 
ακίνητη κι έµοιαζε να µην 
καταλαβαίνει τίποτα. ∆εν 
εντυπωσιάστηκε από τα λόγια του, για 
να µη σας πω ότι δεν έδωσε την
παραµικρή σηµασία. Είχε τόση καρδιά παραµικρή σηµασία. Είχε τόση καρδιά 
όση και τα πέτρινα τούβλα της. 
Κι όσο αυτή δεν έδινε σηµασία, τόσο 
το αεράκι έµενε κολληµένο δίπλα της. 
Κι οι µέρες περνούσαν και το αεράκι 
φυσούσε για να δροσίζει µόνο την 
όµορφη καµινάδα. Είχε ξεχάσει τον 
υπόλοιπο κόσµο κι όλους αυτούς που το υπόλοιπο κόσµο κι όλους αυτούς που το 
αγαπούσαν και το περίµεναν. αγαπούσαν και το περίµεναν. 
Με τον καιρό έγινε τόσο 
µελαγχολικό που δεν έπαιζε πια µε 
κανέναν, δεν είχε διάθεση ούτε να 
φυσήξει ούτε να κουνηθεί. φυσήξει ούτε να κουνηθεί.
Στο µεταξύ ήταν 
κατακαλόκαιρο κι η ζέστη 
ανυπόφορη. Τα δέντρα και τα 
λουλούδια είχαν γείρει τα λουλούδια είχαν γείρει τα 
σκονισµένα κλαδιά τους στη γη. 
Τα νερά των πηγών δεν κελάρυζαν 
πια παρά έκαναν µόνο έναν πνιχτό 
θόρυβο καθώς κυλούσαν 
τεµπέλικα. Τα παιδιά δεν έπαιζαν 
στους δρόµους και τις αυλές. Όλοι 
ένιωθαν κουρασµένοι, κουνούσαν 
το κεφάλι κι έλεγαν πως το το κεφάλι κι έλεγαν πως το 
αεράκι τούς είχε ξεχάσει. Όλοι 
πνίγονταν και δεν είχαν στάλα 
δροσιά. δροσιά.
Κι η καµινάδα; Μα κι αυτή 
ζεσταινόταν! Είχε χάσει τη λάµψη της, 
είχε γεµίσει σκόνη κι από τη ζέστη 
έβγαζε αχνούς. Τώρα πια δεν ήταν 
όµορφη, κανείς δεν την κοιτούσε.
Και τότε, αυτή που έλεγε πως δεν 
είχε ανάγκη κανέναν, άρχισε να νιώθει 
µόνη κι άσχηµη. Κανένας δεν την 
πρόσεχε πια, κανένας δεν ενδιαφερόταν 
για αυτήν! για αυτήν! 
Για πρώτη φορά στη ζωή της, 
αναγκάστηκε να δει τον εαυτό της 
µέσα από τα µάτια των άλλων. Και από µέσα από τα µάτια των άλλων. Και από 
την ψηλή της θέση, παρατήρησε πόση 
σκόνη και κούραση είχε µαζευτεί 
δεκάδες µέτρα πιο κάτω, στη γη. δεκάδες µέτρα πιο κάτω, στη γη. 
«Εγώ είµαι η αιτία για όλη αυτή τη 
δυστυχία; δυστυχία;» αναρωτήθηκε µε τρόµο. «Και 
το αεράκι, πού να βρίσκεται τώρα;» 
πρόσθεσε µελαγχολώντας περισσότερο. πρόσθεσε µελαγχολώντας περισσότερο. ρισσότερο. 
Πετάρισε τις σκονισµένες της 
βλεφαρίδες και τότε το είδε να 
κάθεται εκεί δίπλα της, χωρίς να 
σαλεύει. Αναθάρρησε και του µίλησε 
στην αρχή διστακτικά, µετά δυνάµωσε 
τη φωνή της. Κι όσο µιλούσε, τόσο 
αισθανόταν πως γινόταν πιο ελαφριά, 
σαν να οµόρφαινε ξανά. σαν να οµόρφαινε ξανά. να οµόρφαινε ξανά. 
Το αεράκι νόµιζε πως παράκουσε, 
πολύ γρήγορα όµως ξέχασε όλη του τη 
µελαγχολία κι άρχισε κι αυτό να 
φλυαρεί χοροπηδώντας χαρούµενο και 
παίζοντας κρυφτό γύρω από την 
καµινάδα. Μετά φύσηξε δυνατά κι 
έδιωξε όλη τη σκόνη που είχε καθίσει έδιωξε όλη τη σκόνη που είχε καθίσει 
πάνω της. πάνω της. 
Κι ύστερα έτρεξε να φυσήξει 
για τους παλιούς του φίλους κι 
έγιναν όλα όπως πρώτα ή µάλλον 
καλύτερα από πριν. καλύτερα από πριν. 
Μπορεί να την έχετε ακούσει 
κι εσείς αυτή την ιστορία. Ίσως 
κάτι κρύες νύχτες του χειµώνα που 
ο αέρας βουίζει µε δύναµη µέσα ο αέρας βουίζει µε δύναµη µέσα 
από τις καµινάδες
… Ή πάλι κάτι 
βράδια ζεστά που οι φίλοι 
µαζεύονται γύρω από ένα τζάκι
…
